<div class="book"><h1>Matteusevangeliet</h1>
  <div class="chapter" id='1'><h2>Kapitel 1</h2>
   <div class="verse"><i>1</i>Detta är Jesus Kristus, Davids sons, Abrahams sons, släkttavla.</div>
   <div class="verse"><i>2</i>Abraham födde Isak, Isak födde Jakob, Jakob födde Juda och hans bröder.</div>
   <div class="verse"><i>3</i>Juda födde Peres och Sara med Tamar, Peres födde Esrom, Esrom födde Aram.</div>
   <div class="verse"><i>4</i>Aram födde Aminadab, Aminadab födde Naasson, Naasson födde Salmon.</div>
   <div class="verse"><i>5</i>Salmon födde Boas med Rakab, Boas födde Obed med Rut, Obed födde Isai.</div>
   <div class="verse"><i>6</i>Isai födde David, kungen, David födde Salomo med Urias hustru.</div>
   <div class="verse"><i>7</i>Salomo födde Roboam, Roboam födde Abia. Abia födde Asaf.</div>
   <div class="verse"><i>8</i>Asaf födde Josafat, Josafat födde Joram, Joram födde Osias.</div>
   <div class="verse"><i>9</i>Osias födde Joatam, Joatam födde Akas, Akas födde Esekias.</div>
   <div class="verse"><i>10</i>Esekias födde Manasse, Manasse födde Amos, Amos födde Josia.</div>
   <div class="verse"><i>11</i>Josia födde Jekonia och hans bröder, vid den tiden då folket fördes bort till Babylonien.</div>
   <div class="verse"><i>12</i>Efter att folket hade förts bort till Babylonien födde Jekonias Salatiel, Salatiel födde Sorobabel.</div>
   <div class="verse"><i>13</i>Sorobabel födde Abiud, Abiud födde Eljakim, Eljakim födde Asor.</div>
   <div class="verse"><i>14</i>Asor födde Sadok, Sadok födde Akim, Akim födde Eliud.</div>
   <div class="verse"><i>15</i>Eliud födde Eleasar, Eleasar födde Mattan, Mattan födde Jakob.</div>
   <div class="verse"><i>16</i>Jakob födde Josef, Marias man och av henne föddes Jesus, som kallas Kristus.</div>
   <div class="verse"><i>17</i>Så är det fjorton generationer från Abraham till David, fjorton från David till folkets bortförande till Babylonien, och fjorton från bortförandet till Kristus.</div>
   <div class="verse"><i>18</i>Jesus födelse gick till så här: Maria, hans mor, var trolovad med Josef, men innan de hade varit tillsammans blev hon gravid genom den Helige Ande.</div>
   <div class="verse"><i>19</i>Josef, hennes man, var rättfärdig och ville inte göra henne till åtlöje. Därför tänkte han skilja sig från henne i hemlighet.</div>
   <div class="verse"><i>20</i>Men medan han funderade på det, visade sig en ängel från Herren för honom i en dröm och sa: "Josef, Davids son, var inte rädd att ta Maria till hustru. Det som hon väntar kommer från den Helige Ande.</div>
   <div class="verse"><i>21</i>Hon ska få en son, och du ska kalla honom Jesus, för han ska rädda sitt folk från deras synder."</div>
   <div class="verse"><i>22</i>Allt detta hände för att det som Herren hade sagt genom profeten skulle gå i uppfyllelse:</div>
   <div class="verse"><i>23</i>"Se, jungfrun ska bli med barn och få en son, och han ska heta Emmanuel" (det betyder Gud med oss).</div>
   <div class="verse"><i>24</i>När Josef hade vaknat, gjorde han som ängeln från Herren hade sagt åt honom och tog emot sin hustru.</div>
   <div class="verse"><i>25</i>Han hade inte sex med henne, förrän hon hade fött en son. Honom gav han namnet Jesus.</div>
  </div>
  <div class="chapter" id='2'><h2>Kapitel 2</h2>
   <div class="verse"><i>1</i>När nu Jesus var född i Betlehem i Judeen, på kung Herodes tid, då kom vise män från öster till Jerusalem</div>
   <div class="verse"><i>2</i>och sa: "Var är judarnas nyfödde kung? Vi har nämligen sett hans stjärna i öster och har kommit för att falla ner för honom."</div>
   <div class="verse"><i>3</i>När kung Herodes hörde detta, blev han skräckslagen och hela Jerusalem med honom.</div>
   <div class="verse"><i>4</i>Han samlade alla överstepräster och skriftlärde bland folket och frågade dem var Messias skulle födas.</div>
   <div class="verse"><i>5</i>De svarade honom: "I Betlehem i Judeen. För så har profeten skrivit:</div>
   <div class="verse"><i>6</i>'Du Betlehem i Juda, du är inte alls minst bland Judas furstar, för från dig ska det komma en furste som ska vara herde för mitt folk Israel.'"</div>
   <div class="verse"><i>7</i>Då kallade Herodes i hemlighet till sig de vise männen och frågade ut dem noga om tiden då stjärnan hade visat sig.</div>
   <div class="verse"><i>8</i>Han skickade iväg dem till Betlehem och sa: "När ni rest iväg ska ni leta noga efter barnet. När ni har hittat det, informera mig, så att jag också kan komma och falla ner för honom."</div>
   <div class="verse"><i>9</i>När de hade hört kungen, reste de iväg. Stjärnan som de hade sett i öster gick framför dem, tills den kom över där barnet var. Där stannade den.</div>
   <div class="verse"><i>10</i>När de såg stjärnan, fylldes de av väldigt mycket glädje.</div>
   <div class="verse"><i>11</i>När de gick in i huset fick de se barnet och Maria, barnets mor. Då föll de ner och tillbad honom. De öppnade sina skattkistor och tog fram gåvor åt det: guld, rökelse och myrra.</div>
   <div class="verse"><i>12</i>På grund av en uppenbarelse i en dröm att inte återvända till Herodes, reste de en annan väg tillbaka till sitt land.</div>
   <div class="verse"><i>13</i>Men när de hade rest iväg, då visade sig en Herrens ängel för Josef i en dröm och sa: "Stå upp och ta barnet och dess mor med dig och fly till Egypten och stanna där tills jag säger till dig. För Herodes tänker söka efter barnet för att döda det."</div>
   <div class="verse"><i>14</i>Då stod han upp och tog barnet och dess mor med sig på natten och reste bort till Egypten.</div>
   <div class="verse"><i>15</i>Där stannade han fram till Herodes död, för att det skulle bli verklighet som var sagt av Herren genom profeten som sa: "Ut ur Egypten kallade jag min son."</div>
   <div class="verse"><i>16</i>När Herodes nu såg att han hade blivit lurad av de vise männen, blev han mycket arg. Han skickade iväg och lät döda alla de pojkar i Betlehem och hela området däromkring som var två år gamla eller yngre, detta enligt den uppgift om tiden som han hade fått genom att fråga ut de vise männen.</div>
   <div class="verse"><i>17</i>Då fullbordades det som var sagt genom profeten Jeremia när han sa:</div>
   <div class="verse"><i>18</i>"Ett rop hördes i Rama, gråt och mycket klagan. Det var Rakel som grät över sina barn och hon ville inte låta trösta sig, eftersom de inte längre fanns."</div>
   <div class="verse"><i>19</i>Men när Herodes var död, se, då visade sig en Herrens ängel för Josef i en dröm, i Egypten</div>
   <div class="verse"><i>20</i>och sa: "Stå upp och ta barnet och dess mor med dig och res till Israels land. För de som ville döda barnet är nu döda."</div>
   <div class="verse"><i>21</i>Då stod han upp och tog barnet och dess mor med sig och kom så till Israels land.</div>
   <div class="verse"><i>22</i>Men när han hörde att Arkelaus regerade över Judeen efter sin far Herodes, vågade han inte resa dit. På grund av en uppenbarelse i en dröm reste han bort till Galileens område.</div>
   <div class="verse"><i>23</i>När han hade kommit dit bosatte han sig i en stad som hette Nasaret, för att det skulle bli verklighet, som var sagt genom profeterna, att han skulle kallas nasaré.</div>
  </div>
  <div class="chapter" id='3'><h2>Kapitel 3</h2>
   <div class="verse"><i>1</i>Vid den tiden kom Johannes döparen och predikade i Judeens öken</div>
   <div class="verse"><i>2</i>och sa: "Gör bättring, för himmelriket är nära."</div>
   <div class="verse"><i>3</i>Det var om honom som profeten Jesaja talade, när han sa: "Hör rösten av en som ropar i öknen: 'Förbered vägen för Herren, gör stigarna jämna för honom.'"</div>
   <div class="verse"><i>4</i>Johannes hade kläder av kamelhår och bar ett läderbälte om sina höfter och hans mat var gräshoppor och vildhonung.</div>
   <div class="verse"><i>5</i>Från Jerusalem och hela Judeen och hela området omkring Jordan gick då folket ut till honom</div>
   <div class="verse"><i>6</i>och lät döpa sig av honom i floden Jordan och bekände så sina synder.</div>
   <div class="verse"><i>7</i>Men när han såg många fariséer och sadducéer komma för att låta döpa sig, sa han till dem: "Ni huggormars barn, vem har ingett er att försöka komma undan den kommande vredesdomen?</div>
   <div class="verse"><i>8</i>Bär då också sådan frukt som hör till bättringen.</div>
   <div class="verse"><i>9</i>Tro inte att ni kan säga till er själva: 'Vi har ju Abraham till far'. För jag säger er att Gud av dessa stenar kan uppväcka barn åt Abraham.</div>
   <div class="verse"><i>10</i>Redan är yxan satt till roten på träden. Så blir då varje träd som inte bär god frukt avhugget och kastat i elden.</div>
   <div class="verse"><i>11</i>Jag döper er i vatten till bättring, men den som kommer efter mig, han är starkare än jag och jag är inte ens värdig att bära hans skor. Han ska döpa er i Helig Ande och eld.</div>
   <div class="verse"><i>12</i>Han har sin kastskovel i handen och han ska noga rensa sin tröskplats och samla in sitt vete i ladan. Men agnarna ska han bränna upp i en eld som inte släcks."</div>
   <div class="verse"><i>13</i>Efter det kom Jesus från Galileen till Johannes, vid Jordan, för att låta döpa sig av honom,</div>
   <div class="verse"><i>14</i>men han ville hindra honom och sa: "Jag behöver döpas av dig och du kommer till mig?"</div>
   <div class="verse"><i>15</i>Då svarade Jesus och sa till honom: "Låt det nu så ske. För det är så vi ska ska uppfylla all rättfärdighet. Då tillät han honom det.</div>
   <div class="verse"><i>16</i>När Jesus var döpt, steg han direkt upp ur vattnet. Se, då öppnades himlen och han såg Guds Ande sänka sig ner som en duva och komma över honom.</div>
   <div class="verse"><i>17</i>Från himlen kom en röst, som sa: "Han är min älskade Son, i vilken jag har hittat behag."</div>
  </div>
  <div class="chapter" id='4'><h2>Kapitel 4</h2>
   <div class="verse"><i>1</i>Efter det blev Jesus av Anden ledd ut i öknen, för att han skulle frestas av djävulen.</div>
   <div class="verse"><i>2</i>När han hade fastat i fyrtio dagar och fyrtio nätter, blev han till sist hungrig.</div>
   <div class="verse"><i>3</i>Då kom frestaren fram och sa till honom: "Är du Guds Son, så säg till dessa stenar att de ska bli bröd."</div>
   <div class="verse"><i>4</i>Men han svarade och sa: "Det står: 'Människan ska inte bara leva av bröd, utan av allt det som går ut från Guds mun.'"</div>
   <div class="verse"><i>5</i>Efter det tog djävulen honom med sig till den heliga staden och ställde honom uppe på templets mur</div>
   <div class="verse"><i>6</i>och sa till honom: "Är du Guds Son, så kasta dig ner. Det står ju: 'Han ska ge sina änglar befallning om dig och de ska bära dig på sina händer, så att du inte stöter din fot mot någon sten.'"</div>
   <div class="verse"><i>7</i>Jesus sa till honom: "Det är också skrivet: 'Du ska inte fresta Herren, din Gud.'"</div>
   <div class="verse"><i>8</i>Åter tog djävulen honom med sig, upp på ett mycket högt berg och visade honom alla riken i världen och deras härlighet</div>
   <div class="verse"><i>9</i>och sa till honom: "Allt detta ska jag ge dig, om du faller ner och tillber mig."</div>
   <div class="verse"><i>10</i>Då sa Jesus till honom: "Gå bort, Satan. För det står: 'Herren, din Gud, ska du tillbe och honom allena ska du tjäna.'"</div>
   <div class="verse"><i>11</i>Då lämnade djävulen honom. Se, änglar kom fram och tjänade honom.</div>
   <div class="verse"><i>12</i>Men när han hörde att Johannes hade blivit satt i fängelse, drog han sig tillbaka till Galileen.</div>
   <div class="verse"><i>13</i>Han lämnade Nasaret och begav sig till Kapernaum, som ligger vid sjön, på Sabulons och Neftalims område och bosatte sig där,</div>
   <div class="verse"><i>14</i>för att det skulle bli verklighet, som var sagt genom profeten Jesaja, när han sa:</div>
   <div class="verse"><i>15</i>"Sabulons land och Neftalims land, området åt havet till, landet på andra sidan Jordan, hedningarnas Galileen --</div>
   <div class="verse"><i>16</i>det folk som där satt i mörker fick se ett stort ljus. Ja, de som satt i dödens rike och skugga, för dem gick upp ett ljus."</div>
   <div class="verse"><i>17</i>Från den tiden började Jesus predika och säga: "Gör bättring, för himmelriket är nära."</div>
   <div class="verse"><i>18</i>När han nu vandrade längst Galileiska sjön, fick han se två bröder, Simon, som kallas Petrus och Andreas, hans bror, kasta ut nät i sjön, för de var fiskare.</div>
   <div class="verse"><i>19</i>Han sa till dem: "Följ mig så ska jag göra er till människofiskare."</div>
   <div class="verse"><i>20</i>Direkt lämnade de näten och följde honom.</div>
   <div class="verse"><i>21</i>När han hade gått därifrån ett stycke längre fram, fick han se två andra bröder, Jakob, Sebedeus son och Johannes, hans bror, där de och deras far Sebedeus satt i båten och ordnade sina nät. Han kallade dem till sig.</div>
   <div class="verse"><i>22</i>Direkt lämnade de båten och sin far och följde honom.</div>
   <div class="verse"><i>23</i>Han gick runt i hela Galileen och undervisade i deras synagogor och predikade evangelium om riket och botade alla slags sjukdomar och alla slags skröplighet bland folket.</div>
   <div class="verse"><i>24</i>Ryktet om honom gick ut över hela Syrien och man förde till honom alla sjuka som var drabbade av olika slags lidanden och plågor, alla som var besatta eller månadsrasande eller lama. Han botade dem.</div>
   <div class="verse"><i>25</i>Mycket folk från Galileen och Dekapolis och Jerusalem och Judeen och från landet på andra sidan Jordan följde honom.</div>
  </div>
  <div class="chapter" id='5'><h2>Kapitel 5</h2>
   <div class="verse"><i>1</i>När han nu såg folket, gick han upp på berget. När han hade satt sig ned, kom hans lärjungar fram till honom.</div>
   <div class="verse"><i>2</i>Då öppnade han sin mun och undervisade dem och sa:</div>
   <div class="verse"><i>3</i>"Lyckliga är de som är fattiga i anden, för himmelriket tillhör dem.</div>
   <div class="verse"><i>4</i>Lyckliga är de som sörjer, för de ska bli tröstade.</div>
   <div class="verse"><i>5</i>Lyckliga är de saktmodiga, för de ska besitta jorden.</div>
   <div class="verse"><i>6</i>Lyckliga är de som hungrar och törstar efter rättfärdighet, för de ska bli mättade.</div>
   <div class="verse"><i>7</i>Lyckliga är de barmhärtiga, för de ska få barmhärtighet.</div>
   <div class="verse"><i>8</i>Lyckliga är de renhjärtade, för de ska se Gud.</div>
   <div class="verse"><i>9</i>Lyckliga är de fridsamma, för de ska kallas Guds barn.</div>
   <div class="verse"><i>10</i>Lyckliga är de som blir förföljda för rättfärdighets skull, för himmelriket tillhör dem.</div>
   <div class="verse"><i>11</i>Ja, lyckliga är ni, när människorna hånar och förföljer er för min skull och falskt säger allt ont mot er.</div>
   <div class="verse"><i>12</i>Gläd er och var glada, för er lön är stor i himlen. Så förföljde man ju också profeterna, som var före er.</div>
   <div class="verse"><i>13</i>Ni är jordens salt. Men om saltet förlorar sin sälta, vad ska man då göra det salt med igen? Det duger inte till något annat än till att kastas ut och trampas ner av människorna.</div>
   <div class="verse"><i>14</i>Ni är världens ljus. En stad som ligger uppe på ett berg kan väl inte döljas?</div>
   <div class="verse"><i>15</i>Inte heller tänder man ett ljus och sätter det under skäppan, utan man sätter det på ljusstaken, så att det lyser för alla dem som är i huset.</div>
   <div class="verse"><i>16</i>På samma sätt ska också ert ljus lysa inför människorna, så att de ser era goda gärningar och berömmer er Far, som är i himlen.</div>
   <div class="verse"><i>17</i>Ni ska inte tro att jag har kommit för att upphäva lagen eller profeterna. Jag har inte kommit för att upphäva, utan för att uppfylla.</div>
   <div class="verse"><i>18</i>För jag säger er sanningen: Innan himmel och jord försvinner, ska inte den minsta bokstav, inte en enda prick av lagen försvinna, innan allt har uppfyllts.</div>
   <div class="verse"><i>19</i>Därför, den som upphäver ett av de minsta bland dessa bud och lär andra så, han ska anses vara en av de minsta i himmelriket. Men den som håller dem och lär andra så, han ska anses vara stor i himmelriket.</div>
   <div class="verse"><i>20</i>För jag säger er, att om er rättfärdighet inte överstiger de skriftlärdas och fariséernas, så ska ni inte komma in i himmelriket.</div>
   <div class="verse"><i>21</i>Ni har hört att det är sagt till de gamla: 'Du ska inte mörda. Den som mördar, han ska dömas av domstolen.'</div>
   <div class="verse"><i>22</i>Men jag säger er: Var och en som blir arg på sin bror, han ska dömas av domstolen. Men den som säger till sin broder: 'Du dåre', han ska dömas av stora rådet. Den som säger: 'Du idiot', han ska dömas till det brinnande Gehenna.</div>
   <div class="verse"><i>23</i>Därför, om du kommer med din gåva till altaret och där minns att din bror har något emot dig,</div>
   <div class="verse"><i>24</i>så lägg ner din gåva där framför altaret och gå först och försona dig med din bror och kom sedan och bär fram din gåva.</div>
   <div class="verse"><i>25</i>Var villig att snabbt förlikas med din motpart, medan du ännu är med honom på vägen, så att din motpart inte stämmer dig inför domaren och domaren överlämnar dig åt rättstjänaren och du blir kastad i fängelse.</div>
   <div class="verse"><i>26</i>Jag säger dig sanningen: Du ska inte komma ut därifrån, innan du har betalt det sista öret.</div>
   <div class="verse"><i>27</i>Ni har hört att det är sagt: 'Du ska inte begå äktenskapsbrott.'</div>
   <div class="verse"><i>28</i>Men jag säger er: Var och en som ser med begär på en annans hustru, han har redan begått äktenskapsbrott med henne i sitt hjärta.</div>
   <div class="verse"><i>29</i>Om nu ditt högra öga leder dig vilse, så riv ut det och kasta det från dig. För det är bättre för dig att en av dina kroppsdelar förstörs, än att hela din kropp kommer till Gehenna.</div>
   <div class="verse"><i>30</i>Om din högra hand leder dig vilse, så hugg av den och kasta den från dig. För det är bättre för dig att en av dina kroppsdelar förstörs, än att hela din kropp kommer till Gehenna.</div>
   <div class="verse"><i>31</i>Det är också sagt: 'Den som vill skilja sig från sin hustru ska ge henne ett skiljebrev.'</div>
   <div class="verse"><i>32</i>Men jag säger er: Var och en som skiljer sig från sin hustru för någon annan anledning än otrohet, han blir orsak till att äktenskapsbrott begås med henne. Den som gifter sig med en frånskild kvinna, han begår äktenskapsbrott.</div>
   <div class="verse"><i>33</i>Dessutom har ni hört att det är sagt till de gamla: 'Du ska inte svära falskt' och 'Du ska hålla ditt löfte inför Herren.'</div>
   <div class="verse"><i>34</i>Men jag säger er att ni inte ska svära alls, varken vid himlen, för den är 'Guds tron',</div>
   <div class="verse"><i>35</i>inte heller vid jorden, för den är 'hans fotapall', inte heller vid Jerusalem, för det är 'den store Kungens stad'.</div>
   <div class="verse"><i>36</i>Du ska inte heller svära vid ditt huvud, för du kan inte göra ett enda hårstrå vitt eller svart.</div>
   <div class="verse"><i>37</i>Nej, ert tal ska vara att ja är ja och nej är nej. Det som är utöver det kommer från den onde.</div>
   <div class="verse"><i>38</i>Ni har hört att det är sagt: 'Öga för öga och tand för tand.'</div>
   <div class="verse"><i>39</i>Men jag säger er att ni inte ska motstå en oförrätt utan om någon slår dig på den högra kinden, så vänd den andra kinden åt honom också.</div>
   <div class="verse"><i>40</i>och om någon vill stämma dig för att ta din tunika från dig, så låt honom få manteln också.</div>
   <div class="verse"><i>41</i>och om någon tvingar dig att gå en mil i hans tjänst, så gå två med honom.</div>
   <div class="verse"><i>42</i>Ge åt den som ber dig och vänd dig inte bort från den som vill låna av dig.</div>
   <div class="verse"><i>43</i>Ni har hört att det är sagt: 'Du ska älska din nästa och hata din ovän.'</div>
   <div class="verse"><i>44</i>Men jag säger er: Älska era ovänner och be för dem som förföljer er,</div>
   <div class="verse"><i>45</i>och var så er himmelske Faders barn. Han låter ju sin sol gå upp över både onda och goda och låter det regna över både rättfärdiga och orättfärdiga.</div>
   <div class="verse"><i>46</i>För om ni älskar dem som älskar er, vilken belöning får ni för det? Gör inte publikanerna det också?</div>
   <div class="verse"><i>47</i>Om ni bara visar vänlighet mot era bröder, vad gör ni för något speciellt med det? Gör inte hedningarna det också?</div>
   <div class="verse"><i>48</i>Var alltså ni fullkomliga, som er himmelske Far är fullständig."</div>
  </div>
  <div class="chapter" id='6'><h2>Kapitel 6</h2>
   <div class="verse"><i>1</i>"Akta er för att visa er rättfärdighet inför människor för att de ska se er. Annars får ni ingen lön av er Far i himlen.</div>
   <div class="verse"><i>2</i>När du ger en gåva, låt inte blåsa i trumpet för dig, som hycklarna gör i synagogorna och på gatorna för att människor ska prisa dem. Jag säger er sanningen: De har redan fått sin lön.</div>
   <div class="verse"><i>3</i>Nej, när du ger en gåva, låt inte din vänstra hand veta vad den högra gör,</div>
   <div class="verse"><i>4</i>så att din gåva ges i det dolda. Då ska din Far, som ser i det fördolda, betala dig.</div>
   <div class="verse"><i>5</i>När ni ber, var inte som hycklarna som gärna står i synagogorna och i gathörnen och ber för att människor ska se dem. Jag säger er sanningen: De har redan fått sin lön.</div>
   <div class="verse"><i>6</i>Nej, när du vill be, gå in i ditt rum, stäng dörren och be till din Far i det dolda. Då kommer din Far, som ser i det fördolda, att belöna dig.</div>
   <div class="verse"><i>7</i>Men när ni ber, upprepa inte tomma ord som hedningarna gör, som tror att de blir hörda för att de säger så många ord.</div>
   <div class="verse"><i>8</i>Var inte som dem. Er Far vet redan vad ni behöver innan ni ber honom.</div>
   <div class="verse"><i>9</i>Be därför så här: 'Vår Far i himlen, låt ditt namn bli helgat.</div>
   <div class="verse"><i>10</i>Låt ditt rike komma. Låt din vilja ske på jorden liksom i himlen.</div>
   <div class="verse"><i>11</i>Ge oss i dag vårt dagliga bröd.</div>
   <div class="verse"><i>12</i>och förlåt oss våra skulder, liksom vi förlåter dem som är skyldiga oss.</div>
   <div class="verse"><i>13</i>och led oss inte in i frestelse, utan rädda oss från det onda.'</div>
   <div class="verse"><i>14</i>För om ni förlåter människor deras synder, kommer också er himmelske Far att förlåta er.</div>
   <div class="verse"><i>15</i>Men om ni inte förlåter människor, kommer inte heller er Far att förlåta era synder.</div>
   <div class="verse"><i>16</i>När ni fastar, se inte ledsna ut som hycklarna som gör sina ansikten fula för att människor ska se att de fastar. Jag säger er sanningen: De har redan fått sin lön.</div>
   <div class="verse"><i>17</i>Nej, när du fastar, tvätta ditt huvud och tvätta ditt ansikte,</div>
   <div class="verse"><i>18</i>för att du inte ska bli upptäckt av människorna när du fastar, utan bara av din Far, som är i det dolda. Då ska din Far, som ser i det dolda, belöna dig.</div>
   <div class="verse"><i>19</i>Samla er inte skatter på jorden, där mal och rost förstör och där tjuvar bryter sig in och stjäl,</div>
   <div class="verse"><i>20</i>utan samla er skatter i himlen, där mal och rost inte förstör och där inga tjuvar bryter sig in och stjäl.</div>
   <div class="verse"><i>21</i>För där din skatt är, där kommer också ditt hjärta att vara.</div>
   <div class="verse"><i>22</i>Ögat är kroppens lykta. Om ditt öga är rent, så får hela din kropp ljus.</div>
   <div class="verse"><i>23</i>Men om ditt öga är sjukt, då blir hela din kropp mörk. Om ljuset i dig är mörker, hur stort blir då inte mörkret!</div>
   <div class="verse"><i>24</i>Ingen kan tjäna två herrar. För antingen kommer han då att hata den ena och älska den andra, eller så kommer han att hålla sig till den första och se ner på den andra. Ni kan inte tjäna både Gud och Mamon.</div>
   <div class="verse"><i>25</i>Därför säger jag er: Bekymra er inte för ert liv, vad ni ska äta eller dricka, inte heller för er kropp, vad ni ska ha på er. Är inte livet viktigare än maten och kroppen viktigare än kläderna?</div>
   <div class="verse"><i>26</i>Se på fåglarna under himmelen: de sår inte, skördar inte, samlar inte in i lador. Ändå ger er himmelske Far dem mat. Är ni inte mycket viktigare än de?</div>
   <div class="verse"><i>27</i>Vem av er kan genom att oroa sig lägga till en enda dag till sitt liv?</div>
   <div class="verse"><i>28</i>Varför oroar ni er för kläder? Se på liljorna på marken, hur de växer: de arbetar inte, spinner inte.</div>
   <div class="verse"><i>29</i>och ändå säger jag er att inte ens Salomo i all sin härlighet var så klädd som en av dem.</div>
   <div class="verse"><i>30</i>Om Gud klär gräset på marken, som i dag står och i morgon kastas i ugnen, skulle han då inte mycket mer klä er, ni som har så lite tro?</div>
   <div class="verse"><i>31</i>Så oroa er inte och säg inte: 'Vad ska vi äta?' eller 'Vad ska vi dricka?' eller 'Vad ska vi ha på oss?'</div>
   <div class="verse"><i>32</i>Hedningarna strävar efter allt detta och er himmelske Far vet att ni behöver det.</div>
   <div class="verse"><i>33</i>Nej, sök först efter hans rike och hans rättfärdighet, så ska ska ni få allt det andra också.</div>
   <div class="verse"><i>34</i>Oroa er alltså inte för imorgon, för imorgon ska själv bära sitt bekymmer. Varje dag har nog av sina egna problem."</div>
  </div>
  <div class="chapter" id='7'><h2>Kapitel 7</h2>
   <div class="verse"><i>1</i>"Döm inte, så att ni inte blir dömda.</div>
   <div class="verse"><i>2</i>För med den dom ni dömer med ska ni bli dömda och med det mått ni mäter med ska det mätas upp åt er.</div>
   <div class="verse"><i>3</i>Hur kan det vara så att du ser flisan i din brors öga, men inte märker bjälken i ditt eget?</div>
   <div class="verse"><i>4</i>Eller hur kan du säga till din bror: 'Låt mig ta ut flisan ur ditt öga', du som har en bjälke i ditt eget öga?</div>
   <div class="verse"><i>5</i>Du hycklare, ta först bort bjälken från ditt eget öga. Sedan kan du hjälpa din bror att ta bort flisan från hans öga.</div>
   <div class="verse"><i>6</i>Ge inte det heliga åt hundarna och kasta inte era pärlor för svinen, så att de inte trampar på dem och vänder sig mot er och skadar er.</div>
<div class="verse"><i>7</i>Be och ni ska få. Sök och ni ska finna. Knacka och det ska öppnas för er.</div>
   <div class="verse"><i>8</i>För alla som ber de får. Den som söker finner. För den som knackar ska det öppnas.</div>
   <div class="verse"><i>9</i>Eller vem bland er ger sin son en sten när han ber om bröd,</div>
   <div class="verse"><i>10</i>eller ger honom en orm när han ber om fisk?</div>
   <div class="verse"><i>11</i>Om ni som är onda förstår att ge era barn goda gåvor, hur mycket mer ska då inte er Far i himlen ge det goda till dem som ber honom!</div>
   <div class="verse"><i>12</i>Därför, allt vad ni vill att människorna ska göra er, det ska ni också göra dem. För detta är lagen och profeterna.</div>
   <div class="verse"><i>13</i>Gå in genom den trånga porten. För bred och vid är vägen som leder till fördärvet, och många går den vägen.</div>
   <div class="verse"><i>14</i>och porten är trång och vägen smal som leder till livet, och få hittar den.</div>
   <div class="verse"><i>15</i>Var försiktiga med falska profeter, som kommer till er klädda som får, men inuti är de glupska vargar.</div>
   <div class="verse"><i>16</i>På deras frukt ska ni känna igen dem. Plockar man vindruvor från törnbuskar eller fikon från tistlar?</div>
   <div class="verse"><i>17</i>Så bär varje gott träd god frukt, men ett dåligt träd bär dålig frukt.</div>
   <div class="verse"><i>18</i>Ett gott träd kan inte bära dålig frukt, inte heller kan ett dåligt träd bära god frukt.</div>
   <div class="verse"><i>19</i>Varje träd som inte bär god frukt huggs ner och kastas i elden.</div>
   <div class="verse"><i>20</i>Så ska ni känna igen dem på deras frukt. --</div>
   <div class="verse"><i>21</i>Inte kommer alla in i himmelriket som säger till mig: 'Herre, Herre', utan den som gör min himmelske Faders vilja.</div>
   <div class="verse"><i>22</i>Många ska på den dagen säga till mig: 'Herre, Herre, har vi inte profeterat i ditt namn, drivit ut onda andar i ditt namn och gjort många underverk i ditt namn?'</div>
   <div class="verse"><i>23</i>Men då ska jag säga till dem: 'Jag har aldrig känt er. Gå bort från mig, ni skurkar.'</div>
   <div class="verse"><i>24</i>Därför ska den som hör mina ord och följer dem liknas vid en klok man som byggde sitt hus på klippan.</div>
   <div class="verse"><i>25</i>Regn öste ner, floder kom och vindar blåste och slog mot huset. Men det föll inte, för det var byggt på klippan.</div>
   <div class="verse"><i>26</i>Men den som hör mina ord men inte följer dem ska liknas vid en dum man som byggde sitt hus på sanden.</div>
   <div class="verse"><i>27</i>Regn öste ner, floder kom och vindar blåste och slog mot huset. Det föll omkull och dess fall var stort."</div>
   <div class="verse"><i>28</i>När Jesus hade slutat tala förundrades folket över hans undervisning.</div>
   <div class="verse"><i>29</i>för han undervisade dem med auktoritet, inte som deras skriftlärda.</div>
  </div>
  <div class="chapter" id='8'><h2>Kapitel 8</h2>
   <div class="verse"><i>1</i>När han hade kommit ner från berget, följde mycket folk honom.</div>
   <div class="verse"><i>2</i>Då kom en man med spetälska fram, föll ner för honom och sa: "Herre, om du vill så kan du göra mig ren."</div>
   <div class="verse"><i>3</i>Då sträckte han ut handen, rörde vid honom och sa: "Jag vill. Bli ren." Genast blev han ren från sin spetälska.</div>
   <div class="verse"><i>4</i>Jesus sa till honom: "Se till att du inte säger detta till någon. Men gå och visa dig för prästen och bär fram den offergåva som Mose har befällt, som ett vittnesbörd för dem."</div>
   <div class="verse"><i>5</i>När han sedan kom in i Kapernaum, kom en officer fram till honom och bad honom</div>
   <div class="verse"><i>6</i>och sa: "Herre, min tjänare ligger hemma lam och lider mycket."</div>
   <div class="verse"><i>7</i>Han sa till honom: "Ska jag då komma och bota honom?"</div>
   <div class="verse"><i>8</i>Officern svarade och sa: "Herre, jag är inte värdig att du går in under mitt tak. Men säg bara ett ord, så blir min tjänare frisk.</div>
   <div class="verse"><i>9</i>Jag är själv en man som lyder andra: jag har också soldater under mig, och om jag säger till en av dem: 'Gå', så går han, eller till en annan: 'Kom', så kommer han. Om jag säger till min tjänare: 'Gör det', så gör han det."</div>
   <div class="verse"><i>10</i>När Jesus hörde detta, förundrades han och sa till dem som följde honom: "Jag säger er sanningen: i Israel har jag inte hittat så stor tro hos någon annan.</div>
   <div class="verse"><i>11</i>Jag säger er: Många ska komma från öster och väster och få sitta till bords med Abraham, Isak och Jakob i himmelriket,</div>
   <div class="verse"><i>12</i>men rikets barn ska kastas ut i mörkret utanför. Där ska vara gråt och tandgnissel."</div>
   <div class="verse"><i>13</i>Jesus sa till officern: "Gå. Som du tror, så ska det ske för dig." I samma stund blev tjänaren frisk.</div>
   <div class="verse"><i>14</i>När Jesus sedan kom in i Petrus hus, såg han att hans svärmor låg sjuk i feber.</div>
   <div class="verse"><i>15</i>Då rörde han vid hennes hand, och febern lämnade henne. Hon stod upp och tjänade honom.</div>
   <div class="verse"><i>16</i>När det hade blivit kväll, tog man många besatta till honom. Han drev ut andarna med bara ord och botade alla sjuka,</div>
   <div class="verse"><i>17</i>för att det som profeten Jesaja hade sagt skulle bli verklighet: "Han tog på sig våra sjukdomar och bar våra svagheter."</div>
   <div class="verse"><i>18</i>När Jesus såg mycket folk omkring sig, befallde han att man skulle fara över till andra stranden.</div>
   <div class="verse"><i>19</i>En skriftlärd kom fram och sa till honom: "Mästare, jag vill följa dig vart du än går."</div>
   <div class="verse"><i>20</i>Då svarade Jesus honom: "Rävarna har lyor och fåglarna på himlen har bon. Men Människosonen har ingen plats där han kan vila sitt huvud."</div>
   <div class="verse"><i>21</i>En av hans andra lärjungar sa till honom: "Herre, tillåt mig att först gå och begrava min far."</div>
   <div class="verse"><i>22</i>Då svarade Jesus honom: "Följ mig och låt de döda begrava sina döda."</div>
   <div class="verse"><i>23</i>Han steg i båten och hans lärjungar följde honom.</div>
   <div class="verse"><i>24</i>Se, då uppstod en häftig storm på sjön så att vågorna slog över båten. Men han låg och sov.</div>
   <div class="verse"><i>25</i>Då gick de fram och väckte honom och sa: "Herre, hjälp oss. Vi går under."</div>
<div class="verse"><i>26</i>Han sa till dem: "Ni som har så liten tro, varför är ni rädda?" Sedan stod han upp och tillrättavisade vindarna och sjön och det blev helt lugnt.</div>
   <div class="verse"><i>27</i>Människorna förundrade sig och sa: "Vem är han, eftersom både vindarna och sjön lyder honom?"</div>
   <div class="verse"><i>28</i>När han hade kommit över till gadarenernas område på andra sidan, kom två personer som var besatta av demoner emot honom från gravarna. De var mycket våldsamma, så att ingen kunde gå den vägen.</div>
   <div class="verse"><i>29</i>De ropade och sa: "Vad har du med oss att göra, du Guds Son? Har du kommit hit för att plåga oss innan tiden är inne?"</div>
   <div class="verse"><i>30</i>Långt därifrån gick en stor svinhjord och betade.</div>
   <div class="verse"><i>31</i>De onda andar bad honom och sa: "Om du driver ut oss, låt oss då gå in i svinhjorden."</div>
   <div class="verse"><i>32</i>Då sa han till dem: "Stick iväg!" De stack iväg och for in i svinen. Hela hjorden störtade då utför branten ner i sjön och drunknade.</div>
   <div class="verse"><i>33</i>Men herdarna flydde. När de hade kommit in i staden, berättade de allt och särskilt vad som hade hänt med de besatta.</div>
   <div class="verse"><i>34</i>Då gick hela staden ut för att möta Jesus. När de såg honom, bad de honom att lämna deras område.</div>
  </div>
  <div class="chapter" id='9'><h2>Kapitel 9</h2>
   <div class="verse"><i>1</i>Han gick ombord på en båt och åkte över och kom till sin egen stad.</div>
   <div class="verse"><i>2</i>Då bar de fram en förlamad man till honom på en säng. När Jesus såg deras tro sa han till den förlamade: "Var lugn, min son. Dina synder är förlåtna."</div>
   <div class="verse"><i>3</i>Då sa några av de skriftlärda för sig själva: "Han hädar."</div>
   <div class="verse"><i>4</i>Men Jesus förstod deras tankar och sa: "Varför tänker ni ont i era hjärtan?</div>
   <div class="verse"><i>5</i>Vilket är lättare, att säga: 'Dina synder är förlåtna' eller att säga: 'Stå upp och gå'?</div>
   <div class="verse"><i>6</i>Men för att ni ska veta att Människosonen har makt på jorden att förlåta synder, så stå upp" -- sa han till den förlamade -- "och ta din säng och gå hem."</div>
   <div class="verse"><i>7</i>Då stod han upp och gick hem.</div>
   <div class="verse"><i>8</i>När folket såg detta, blev de förvånade och prisade Gud, som hade gett sådan makt åt människor.</div>
   <div class="verse"><i>9</i>När Jesus gick vidare därifrån, såg han en man som hette Matteus sitta vid tullhuset. Han sa till honom: "Följ mig." Då stod han upp och följde honom.</div>
   <div class="verse"><i>10</i>När han åt middag hemma hos honom, kom många skatteindrivare och syndare dit och åt tillsammans med Jesus och hans lärjungar.</div>
   <div class="verse"><i>11</i>Men när fariséerna såg detta, sa de till hans lärjungar: "Hur kan er mästare äta med skatteindrivare och syndare?"</div>
   <div class="verse"><i>12</i>När han hörde detta, sa han: "Det är inte de friska som behöver läkare, utan de sjuka.</div>
   <div class="verse"><i>13</i>Men gå och lär er vad dessa ord betyder: 'Jag önskar barmhärtighet och inte offer.' För jag har inte kommit för att kalla rättfärdiga, utan syndare."</div>
   <div class="verse"><i>14</i>Efter det kom Johannes lärjungar till honom och sa: "Varför fastar inte dina lärjungar, som vi och fariséerna ofta fastar?"</div>
   <div class="verse"><i>15</i>Jesus svarade dem: "Kan väl bröllopsgästerna sörja så länge brudgummen är hos dem? Men tiden kommer när brudgummen tas från dem, och då ska de fasta. --</div>
   <div class="verse"><i>16</i>Ingen sätter en lapp av okrympt tyg på en gammal mantel, för stycket som sätts dit river loss ännu mer från manteln, och hålet blir värre.</div>
   <div class="verse"><i>17</i>Inte heller häller man nytt vin i gamla vinsäckar. Om någon gör det, sprängs säckarna, vinet spills och säckarna förstörs. Nej, man häller nytt vin i nya säckar, så blir båda delarna bevarade."</div>
   <div class="verse"><i>18</i>Medan han pratade med dem, kom en synagogföreståndare fram och föll ner inför honom och sa: "Min dotter har just dött, men kom och lägg din hand på henne, så blir hon levande igen."</div>
   <div class="verse"><i>19</i>Då reste Jesus sig och följde honom med sina lärjungar.</div>
   <div class="verse"><i>20</i>Men en kvinna, som hade haft blödningar i tolv år, kom fram till honom bakifrån och rörde vid hörntofsen på hans mantel.</div>
   <div class="verse"><i>21</i>För hon sa till sig själv: "Om jag bara får röra vid hans mantel, så blir jag frisk."</div>
   <div class="verse"><i>22</i>Då vände Jesus sig om och när han såg henne, sa han: "Var lugn, min dotter. Din tro har hjälpt dig." Kvinnan blev frisk från den stunden.</div>
   <div class="verse"><i>23</i>När Jesus kom in i föreståndarens hus och såg flöjtspelarna och folket som sjöng sorgesånger,</div>
   <div class="verse"><i>24</i>sade han: "Gå härifrån. För flickan är inte död, hon sover." Då skrattade de åt honom.</div>
   <div class="verse"><i>25</i>Men när folket hade skickats ut, gick han in och tog flickan i handen. Då reste hon sig.</div>
   <div class="verse"><i>26</i>Ryktet om detta spreds över hela landet.</div>
   <div class="verse"><i>27</i>När Jesus gick därifrån, följde två blinda honom som ropade: "Davids son, förbarma dig över oss."</div>
   <div class="verse"><i>28</i>När han kom hem, kom de blinda fram till honom. Jesus frågade dem: "Tror ni att jag kan göra det?" De svarade: "Ja, Herre."</div>
   <div class="verse"><i>29</i>Då rörde han vid deras ögon och sa: "Det ska bli som ni tror."</div>
   <div class="verse"><i>30</i>Deras ögon öppnades. Jesus sa strängt till dem att ingen fick veta det.</div>
   <div class="verse"><i>31</i>Men de gick och spred ryktet om honom över hela landet.</div>
   <div class="verse"><i>32</i>När de gick därifrån, förde man fram en dövstum till honom som var besatt.</div>
   <div class="verse"><i>33</i>När den onda anden hade drivits ut, började den dövstumme prata. Folket blev förvånade och sa: "Sådant har aldrig hänt i Israel tidigare."</div>
   <div class="verse"><i>34</i>Men fariséerna sa: "Det är med hjälp av de onda andarnas furste som han driver ut de onda andarna."</div>
   <div class="verse"><i>35</i>Jesus gick runt i alla städer och byar, undervisade i deras synagogor, predikade evangelium om riket och botade alla slags sjukdomar och alla slags svagheter.</div>
   <div class="verse"><i>36</i>När han såg folkmassorna, kände han medlidande med dem, för de var så nedslagna och uppgivna, "som får utan herde."</div>
   <div class="verse"><i>37</i>Därför sa han till sina lärjungar: "Skörden är stor, men arbetarna är få.</div>
   <div class="verse"><i>38</i>Be därför skördens Herre att han skickar ut arbetare till sin skörd."</div>
  </div>
  <div class="chapter" id='10'><h2>Kapitel 10</h2>
   <div class="verse"><i>1</i>Han kallade till sig sina tolv lärjungar och gav dem makt över orena andar, till att driva ut dem, men också makt att bota alla slags sjukdomar och alla slags svagheter.</div>
   <div class="verse"><i>2</i>Dessa är de tolv apostlarnas namn: först Simon, som kallas Petrus och Andreas, hans bror. Vidare Jakob, Sebedeus son och Johannes, hans bror.</div>
   <div class="verse"><i>3</i>Filippus och Bartolomeus. Tomas och Matteus, publikanen. Jakob, Alfeus son och Lebbeus.</div>
   <div class="verse"><i>4</i>Simon ivraren och Judas Iskariot, den som förrådde honom.</div>
   <div class="verse"><i>5</i>Dessa tolv skickade Jesus ut. Han sa till dem: "Går inte till hedningarna och gå inte in i någon samaritisk stad,</div>
   <div class="verse"><i>6</i>utan gå hellre till de förlorade fåren av Israels hus.</div>
   <div class="verse"><i>7</i>Där ni går ska ni predika och säga: 'Himmelriket är nära.'</div>
   <div class="verse"><i>8</i>Bota sjuka, väck upp döda, gör spetälska rena, driv ut onda andar. Ni har fått för intet. Så ge också för intet.</div>
   <div class="verse"><i>9</i>Skaffa er inte guld eller silver eller koppar i era bälten,</div>
   <div class="verse"><i>10</i>inte någon väska för er resa, inte heller dubbla kläder, inte heller skor eller stav. För arbetaren är värd sin mat.</div>
   <div class="verse"><i>11</i>Men när ni har kommit in i någon stad eller by, så utforska vem där som är värdig och stanna hos honom, till dess ni lämnar den orten.</div>
   <div class="verse"><i>12</i>När ni kommer in i ett hus, så hälsa det.</div>
   <div class="verse"><i>13</i>Om då det huset är värdigt, så ska den frid ni önskar det komma över det. Men om det inte är värdigt, då ska den frid ni önskar det vända tillbaka till er.</div>
   <div class="verse"><i>14</i>Om man på något ställe inte tar emot er och inte hör på era ord, så gå ut ur det huset eller den staden och skaka stoftet av era fötter.</div>
   <div class="verse"><i>15</i>Jag säger sanningen till er: För Sodoms och Gomorras land ska det på domens dag bli lättare än för den staden.</div>
   <div class="verse"><i>16</i>Se, jag sänder er iväg som får bland vargar. Var därför kloka som ormar och oskyldiga som duvor.</div>
   <div class="verse"><i>17</i>Akta er för människorna. För de ska dra er inför domstolar och i sina synagogor ska de gissla er.</div>
   <div class="verse"><i>18</i>och ni ska föras fram också inför landshövdingar och kungar, för min skull, till ett vittnesbörd för dem och för hedningarna.</div>
   <div class="verse"><i>19</i>Men när man drar er inför rätta, oroa er då inte för hur eller vad ni ska säga. För vad ni ska säga ska ges er i den stunden.</div>
   <div class="verse"><i>20</i>Det är inte ni som ska tala, utan det är er Faders Ande som ska tala i er.</div>
   <div class="verse"><i>21</i>Den ene brodern ska då överlämna den andre till att dödas, ja också fadern sitt barn. Barn ska resa sig mot sina föräldrar och döda dem.</div>
   <div class="verse"><i>22</i>Ni ska bli hatade av alla, för mitt namns skull. Men den som håller ut fram till slutet, han ska bli räddad. --</div>
   <div class="verse"><i>23</i>När de förföljer er i en stad, så fly till en annan. Om de också där förföljer er, så fly till ännu en annan. För sannerligen säger jag er: ni ska inte ha hunnit igenom alla Israels städer, innan Människosonen kommer.</div>
   <div class="verse"><i>24</i>Lärjungen är inte mer än sin mästare, inte heller är tjänaren mer än sin herre.</div>
   <div class="verse"><i>25</i>Det räcker för lärjungen om det händer honom som hans mästare och tjänaren, om det händer honom som hans herre. Om de har kallat husägaren för Beelsebul, hur mycket mer ska de inte så kalla hans familj!</div>
   <div class="verse"><i>26</i>Var alltså inte rädd för dem. För inget är gömt, som inte ska bli uppenbarat och inget är gömt, som inte ska bli känt.</div>
   <div class="verse"><i>27</i>Vad jag säger er i mörkret, det ska ni säga i ljuset och vad ni hör viskas i ert öra, det ska ni predika på taken.</div>
   <div class="verse"><i>28</i>Var inte rädd för dem som kan döda kroppen, men inte har makt att döda själen, utan var snarare rädd för honom som har makt att förstöra både själ och kropp i Gehenna. --</div>
   <div class="verse"><i>29</i>Säljs inte två sparvar för en slant? Inte en av dem faller till jorden utan er Faders vilja.</div>
   <div class="verse"><i>30</i>Men på er är till och med alla huvudhåren räknade.</div>
   <div class="verse"><i>31</i>Var alltså inte rädd. Ni är mer värda än många sparvar.</div>
   <div class="verse"><i>32</i>Därför, var och en som bekänner mig inför människorna, honom ska också jag erkänna inför min Far, som är i himlen.</div>
   <div class="verse"><i>33</i>Men den som förnekar mig inför människorna, honom ska också jag förneka inför min Far, som är i himlen.</div>
   <div class="verse"><i>34</i>Ni ska inte tro att jag har kommit för att sända frid på jorden. Jag har inte kommit för att sända frid, utan svärd.</div>
   <div class="verse"><i>35</i>Ja, jag har kommit för att väcka splittring, så att 'sonen sätter sig upp mot sin far och dottern mot sin mor och sonhustrun mot sin svärmoder,</div>
   <div class="verse"><i>36</i>och var och en får sin egen familj till fiender'.</div>
   <div class="verse"><i>37</i>Den som älskar far eller mor mer än mig, han är mig inte värd och den som älskar son eller dotter mer än mig, han är mig inte värd.</div>
   <div class="verse"><i>38</i>och den som inte tar sitt kors på sig och följer mig, han är mig inte värd.</div>
   <div class="verse"><i>39</i>Den som finner sitt liv, han ska förlora det och den som förlorar sitt liv, för min skull, han ska finna det. --</div>
   <div class="verse"><i>40</i>Den som tar emot er, han tar emot mig och den som tar emot mig, han tar emot honom som har sänt mig.</div>
   <div class="verse"><i>41</i>Den som tar emot en profet, för att det är en profet, han ska få en profets lön. Den som tar emot en rättfärdig man, för att det är en rättfärdig man, han ska få en rättfärdig mans lön.</div>
   <div class="verse"><i>42</i>Den som ger en av dessa små bara en bägare friskt vatten att dricka, för att det är en lärjunge -- sannerligen säger jag er: Han ska inte alls sakna sin lön."</div>
  </div>
  <div class="chapter" id='11'><h2>Kapitel 11</h2>
   <div class="verse"><i>1</i>När Jesus hade gett sina tolv lärjungar alla dessa bud, gick han därifrån vidare, för att undervisa och predika i deras städer.</div>
   <div class="verse"><i>2</i>Men när Johannes i sitt fängelse hörde om Kristus gärningar, skickade han bud med sina lärjungar</div>
   <div class="verse"><i>3</i>och lät fråga honom: "Är du den som skulle komma, eller ska vi vänta på någon annan?"</div>
   <div class="verse"><i>4</i>Då svarade Jesus och sa till dem: "Gå tillbaka och berätta för Johannes vad ni hör och ser:</div>
   <div class="verse"><i>5</i>blinda få sin syn, halta gå, spetälska bli rena, döva höra, döda uppstå och 'för fattiga förkunnas glädjens budskap'.</div>
   <div class="verse"><i>6</i>Lycklig är den för vilken jag inte blir en stötesten."</div>
   <div class="verse"><i>7</i>När dessa sedan gick bort, började Jesus tala till folket om Johannes: "Varför gick ni ut i öknen? Var det för att se ett rör som vinden driver hit och dit?</div>
   <div class="verse"><i>8</i>Eller varför gick ni ut? Var det för att se en människa klädd i fina kläder? De som bär fina kläder finns ju i kungapalats.</div>
   <div class="verse"><i>9</i>Varför gick ni då ut? Var det för att se en profet? Ja, jag säger er: Han är mer än en profet.</div>
   <div class="verse"><i>10</i>Han är den som det står om: 'Se, jag sänder ut min ängel framför dig och han ska förbereda vägen för dig.'</div>
   <div class="verse"><i>11</i>Jag säger er sanningen: Bland alla som är födda av kvinnor har ingen varit större än Johannes döparen. Men den som är minst i himmelriket är ändå större än han.</div>
   <div class="verse"><i>12</i>Från Johannes döparens tid till nu har himmelriket kämpat sig fram med kraft, och människor har kämpat för att få det.</div>
   <div class="verse"><i>13</i>Alla profeter och lagen har profeterat ända till Johannes.</div>
   <div class="verse"><i>14</i>och om ni vill tro det, så är han Elias som skulle komma.</div>
   <div class="verse"><i>15</i>Den som har öron, han ska höra.</div>
   <div class="verse"><i>16</i>Vad ska jag jämföra denna generation med? Den är som barn som sitter på torget och ropar till andra barn</div>
   <div class="verse"><i>17</i>och säger: 'Vi har spelat flöjt för er, men ni dansade inte. Vi har sjungit sorgesånger, men ni jämrade er inte.'</div>
   <div class="verse"><i>18</i>Johannes kom, han äter inte och dricker inte, och folk säger: 'Han har en ond ande.'</div>
   <div class="verse"><i>19</i>Människosonen kom, han äter och dricker och nu säger folk: 'Titta vilken frossare och vindrinkare han är, vän till publikaner och syndare!' Men Visheten har fått rätt genom sina barn."</div>
   <div class="verse"><i>20</i>Efter det började han tala strängt till de städer där han hade gjort så många underverk och förebrå dem för att de inte hade ångrat sig:</div>
   <div class="verse"><i>21</i>"Ve över dig, Korasin! Ve över dig, Betsaida! Om de underverk som gjordes i er hade gjorts i Tyrus och Sidon, så skulle de för länge sedan ha ångrat sig i säck och aska.</div>
   <div class="verse"><i>22</i>Men jag säger er: Det ska bli lättare för Tyrus och Sidon än för er på domens dag.</div>
   <div class="verse"><i>23</i>Kapernaum, ska du verkligen bli upphöjd till himlen? Nej, ner till dödsriket måste du gå. Om de underverk som gjordes i dig hade gjorts i Sodom, så skulle det fortfarande finnas kvar.</div>
   <div class="verse"><i>24</i>Men jag säger er att det ska bli lättare för Sodoms land än för dig på domens dag."</div>
   <div class="verse"><i>25</i>Vid den tiden sa Jesus: "Jag tackar dig, Far, du Herre över himmel och jord, för att du har dolt detta för de visa och kloka, men visat det för de enkla.</div>
   <div class="verse"><i>26</i>Ja, Fader, så har det varit enligt din vilja.</div>
   <div class="verse"><i>27</i>Min Far har gett mig allt i uppdrag. Ingen känner Sonen utom Fadern, och ingen känner Fadern utom Sonen och den som Sonen vill göra den känd för. --</div>
   <div class="verse"><i>28</i>Kom till mig, alla ni som arbetar och är tyngda, så ska jag ge er vila.</div>
   <div class="verse"><i>29</i>Ta på er mitt ok och lär av mig, för jag är mild och ödmjuk i hjärtat. Så ska ni finna vila för era själar.</div>
   <div class="verse"><i>30</i>För mitt ok är mjukt och min börda är lätt."</div>
  </div>
  <div class="chapter" id='12'><h2>Kapitel 12</h2>
   <div class="verse"><i>1</i>Vid den tiden gick Jesus genom ett sädesfält på sabbaten. Hans lärjungar blev hungriga och började plocka ax och äta.</div>
   <div class="verse"><i>2</i>När fariséerna såg detta, sa de till honom: "Se, dina lärjungar gör vad som inte är tillåtet på sabbaten."</div>
   <div class="verse"><i>3</i>Han svarade dem: "Har ni inte läst vad David gjorde, när han och de som följde honom blev hungriga:</div>
   <div class="verse"><i>4</i>hur han då gick in i Guds hus och hur de åt skådebröden, fast det inte var tillåtet för honom eller hans följeslagare att äta sådant bröd, utan bara för prästerna?</div>
   <div class="verse"><i>5</i>Eller har ni inte läst i lagen att prästerna på sabbaten bryter sabbaten i templet och ändå är utan skuld?</div>
   <div class="verse"><i>6</i>Men jag säger er: Här är vad som är större än helgedomen.</div>
   <div class="verse"><i>7</i>Om ni hade förstått vad detta betyder: 'Jag har behag till barmhärtighet och inte till offer', så skulle ni inte ha dömt dem skyldiga, som är utan skuld.</div>
   <div class="verse"><i>8</i>För Människosonen är herre över sabbaten."</div>
   <div class="verse"><i>9</i>Han gick därifrån vidare och kom in i deras synagoga.</div>
   <div class="verse"><i>10</i>Se, där var en man som hade en förlamad hand. De frågade honom för att få något att anklaga honom för: "Är det tillåtet att bota sjuka på sabbaten?"</div>
   <div class="verse"><i>11</i>Men han sa till dem: "Om någon bland er har ett får och detta på sabbaten faller i en grop, fattar han inte då tag i det och drar upp det?</div>
   <div class="verse"><i>12</i>Hur mycket värdefullare är inte en människa än ett får! Därför är det tillåtet att på sabbaten göra gott."</div>
   <div class="verse"><i>13</i>Efter det sa han till mannen: "Sträck ut din hand." Han sträckte ut den och den blev frisk, lika frisk som den andra. --</div>
   <div class="verse"><i>14</i>Då gick fariséerna bort och fattade beslutet att döda honom.</div>
   <div class="verse"><i>15</i>Men när Jesus fick veta det, gick han bort därifrån. Många följde honom och han botade dem alla,</div>
   <div class="verse"><i>16</i>men förbjöd dem strängt att sprida ryktet om honom.</div>
   <div class="verse"><i>17</i>För det skulle bli verklighet, som var sagt genom profeten Jesaja, när han sa:</div>
   <div class="verse"><i>18</i>"Se, över min tjänare, som jag har utvalt, min älskade, i vilken min själ har hittat behag, över honom ska jag låta min Ande komma och han ska ropa ut rätten bland folken.</div>
   <div class="verse"><i>19</i>Han ska inte gräla eller skrika och ingen ska höra hans röst på gatorna,</div>
   <div class="verse"><i>20</i>Han ska inte krossa ett brutet rör och inte släcka en rykande veke, tills han har lett rätten till seger.</div>
   <div class="verse"><i>21</i>Till hans namn ska folken sätta sitt hopp."</div>
   <div class="verse"><i>22</i>Då förde man fram till honom en besatt man, som var blind och döv. Han botade honom, så att han kunde tala och se.</div>
   <div class="verse"><i>23</i>Allt folket blev häpna och sa: "Kan detta vara Davids son?"</div>
   <div class="verse"><i>24</i>Men när fariséerna hörde detta, sa de: "Det är bara med Beelsebul, de onda andarnas furste, som han driver ut de onda andarna."</div>
   <div class="verse"><i>25</i>Men han förstod deras tankar och sa till dem: "Vart rike som har kommit i strid med sig självt blir förstört och inget samhälle eller hus som har kommit i strid med sig självt kan bestå.</div>
   <div class="verse"><i>26</i>Om nu Satan driver ut Satan, så har han kommit i strid med sig själv. Hur kan då hans rike bestå?</div>
   <div class="verse"><i>27</i>Om det är med Beelsebul som jag driver ut de onda andarna, med vem driver då era egna anhängare ut dem? De ska alltså vara era domare.</div>
   <div class="verse"><i>28</i>Om det igen är med Guds Ande som jag driver ut de onda andarna, så har ju Guds rike kommit till er. --</div>
   <div class="verse"><i>29</i>Eller hur kan någon gå in i en stark mans hus och beröva honom hans egendom, om han inte först har bundit den starke? Först efter det kan han plundra hans hus.</div>
   <div class="verse"><i>30</i>Den som inte är med mig, han är emot mig och den som inte samlar med mig, han skingrar.</div>
   <div class="verse"><i>31</i>Därför säger jag er: All annan synd och hädelse ska förlåtas för människorna, men hädelse mot Anden ska inte förlåtas.</div>
   <div class="verse"><i>32</i>Ja, om någon säger något mot Människosonen, så ska det förlåtas honom. Men om någon säger något mot den helige Ande, så ska det inte förlåtas honom, varken i denna tidsåldern eller i den som kommer.</div>
   <div class="verse"><i>33</i>Ni måste döma så: antingen är trädet gott och då måste dess frukt vara god. Eller är trädet dåligt och då måste dess frukt vara dålig. För av frukten känner man trädet.</div>
   <div class="verse"><i>34</i>Ni huggormars barn, hur kan ni säga något gott, då ni själva är onda? Vad hjärtat är fullt av, det säger ju munnen.</div>
   <div class="verse"><i>35</i>En god människa tar fram det goda från sitt goda förråd och en ond människa tar fram det onda från sitt onda förråd.</div>
   <div class="verse"><i>36</i>Men jag säger er, att för varje meningslöst ord som människor säger ska de stå till svars på domens dag.</div>
   <div class="verse"><i>37</i>För efter dina ord ska du dömas rättfärdig och efter dina ord ska du dömas skyldig."</div>
   <div class="verse"><i>38</i>Då tog några av de skriftlärde och fariséerna till orda och sa till honom: "Mästare, vi vill se ett tecken av dig."</div>
   <div class="verse"><i>39</i>Men han svarade och sa till dem: "Ett ont och otroget släkte är detta! Det vill ha ett tecken, men inget annat tecken ska ges det än profeten Jonas tecken.</div>
   <div class="verse"><i>40</i>För som Jonas tre dagar och tre nätter var i den stora fiskens buk, så ska också Människosonen tre dagar och tre nätter vara i jordens sköte.</div>
   <div class="verse"><i>41</i>Ninevitiska män ska vid domen gå fram tillsammans med detta släkte och bli det till dom. För de ångrade sig vid Jonas predikan. Se, här är vad som är mer än Jonas.</div>
   <div class="verse"><i>42</i>Drottningen av Söderlandet ska vid domen gå fram tillsammans med detta släkte och bli det till dom. För hon kom från jordens ända för att höra Salomos visdom. Se, här är vad som är mer än Salomo.</div>
   <div class="verse"><i>43</i>När en oren ande har gått ut ur en människa, vandrar han omkring i öknen och söker efter ro, men finner ingen.</div>
   <div class="verse"><i>44</i>Då säger han: 'Jag vill vända tillbaka till mitt hus, som jag gick ut ifrån.' När han kommer dit och finner det stå tomt och vara städat och snyggt,</div>
   <div class="verse"><i>45</i>då går han iväg och tar med sig sju andra andar, som är värre än han själv och de går dit och bosätter sig där. Så blir för den människan det sista värre än det första. Så ska det också gå med detta onda släkte."</div>
   <div class="verse"><i>46</i>Medan han ännu pratade till folket, kom hans mor och hans bröder och stannade utanför och ville prata med honom.</div>
   <div class="verse"><i>47</i>Då sa någon till honom: "Se, din mor och dina bröder står här utanför och vill prata med dig."</div>
   <div class="verse"><i>48</i>Men han svarade och sa till den som berättade detta för honom: "Vilken är min mor och vilka är mina bröder?"</div>
   <div class="verse"><i>49</i>Han räckte ut handen mot sina lärjungar och sa: "Se här är min mor och här är mina bröder!</div>
   <div class="verse"><i>50</i>Alla som gör min himmelske Faders vilja är mina bröder, systrar och mor."</div>
  </div>
  <div class="chapter" id='13'><h2>Kapitel 13</h2>
   <div class="verse"><i>1</i>Samma dag gick Jesus ut från huset där han bodde och satte sig vid sjön.</div>
   <div class="verse"><i>2</i>Då samlades mycket folk omkring honom. Därför steg han i en båt. Han satt i den medan hela folket stod på stranden.</div>
   <div class="verse"><i>3</i>Han talade mycket till dem i liknelser. Han sa: "En bonde gick ut för att så.</div>
   <div class="verse"><i>4</i>När han sådde, föll en del vid vägen och fåglarna kom och åt upp det.</div>
   <div class="verse"><i>5</i>En del föll på stengrund, där det inte hade mycket jord och det växte upp direkt, eftersom det inte hade djup jord.</div>
   <div class="verse"><i>6</i>men när solen gick upp, blev det förbränt och eftersom det inte hade någon rot, torkade det bort.</div>
   <div class="verse"><i>7</i>En del föll bland törnena och törnena växte upp och kvävde det.</div>
   <div class="verse"><i>8</i>Men en del föll i god jord och det gav frukt, dels hundrafalt, dels sextiofalt, dels trettiofalt.</div>
   <div class="verse"><i>9</i>Den som har öron, han ska höra."</div>
   <div class="verse"><i>10</i>Då kom lärjungarna fram och sa till honom: "Varför talar du till dem i liknelser?"</div>
   <div class="verse"><i>11</i>Han svarade och sa: "Ni har fått att lära känna himmelrikets hemligheter, men de har inte fått det.</div>
   <div class="verse"><i>12</i>För den som har, ska han få, så att han får mer än nog. Men den som inte har, från honom ska tas också det han har.</div>
   <div class="verse"><i>13</i>Därför talar jag till dem i liknelser, eftersom de ser utan att se, hör utan att höra och inte heller förstår något.</div>
   <div class="verse"><i>14</i>Så uppfylls på dem Jesajas profetia som säger: 'Med hörande öron ska ni höra och ändå inte förstå något och med seende ögon ska ni se och ändå inte uppfatta något.</div>
   <div class="verse"><i>15</i>För detta folks hjärta har blivit förstockat och de hör dåligt med öronen och har stängt sina ögon, så att de inte ser med sina ögon, inte hör med sina öron, inte förstår med sina hjärtan och inte omvänder sig och blir helade av mig.</div>
   <div class="verse"><i>16</i>Men lyckliga är era ögon som ser och era öron som hör.</div>
   <div class="verse"><i>17</i>För sannerligen säger jag er: Många profeter och rättfärdiga män längtade efter att se det ni ser, men fick ändå inte se det, och att höra det ni hör, men fick ändå inte höra det.</div>
   <div class="verse"><i>18</i>Hör alltså vad som menas med liknelsen om bonden.</div>
   <div class="verse"><i>19</i>När någon hör ordet om riket men inte förstår det, då kommer den onde och river bort det som såddes i hans hjärta. Om en sådan människa kan det sägas att säden såddes vid vägen.</div>
   <div class="verse"><i>20</i>Att den såddes på stengrunden, det är om den som lyssnar väl på ordet och direkt tar emot det med glädje,</div>
   <div class="verse"><i>21</i>men som inte har någon rot i sig, utan bara håller sig en tid och när bedrövelse eller förföljelse kommer för ordets skull, då faller han direkt.</div>
   <div class="verse"><i>22</i>Att den såddes bland törnena, det är sagt om den som lyssnar noga på ordet, men låter tidens bekymmer och rikedomens bedrägliga lockelse kväva det, så att han blir utan frukt.</div>
   <div class="verse"><i>23</i>Men att den såddes i den goda jorden, det är sagt om den som både hör ordet och förstår det och som också bär frukt och ger dels hundrafalt, dels sextiofalt, dels trettiofalt."</div>
   <div class="verse"><i>24</i>En annan liknelse berättade han för dem. Han sa: "Himmelriket är som när en man sådde god säd i sin åker.</div>
   <div class="verse"><i>25</i>men när folket sov, kom hans ovän och sådde ogräs bland vetet och gick sedan sin väg.</div>
   <div class="verse"><i>26</i>När nu säden växte upp och började bära frukt, så visade sig också ogräset.</div>
   <div class="verse"><i>27</i>Då kom bondens tjänare fram och sa till honom: 'Herre, du sådde väl god säd i din åker. Varifrån har den då fått ogräs?</div>
   <div class="verse"><i>28</i>Han svarade dem: 'En ovän har gjort detta.' Tjänarna sa till honom: 'Vill du att vi ska gå ut och samla ihop det?'</div>
   <div class="verse"><i>29</i>Men han svarade: 'Nej. För då kan ni rycka upp vetet med ogräset, när ni samlar ihop det.</div>
   <div class="verse"><i>30</i>Låt båda sorterna växa tillsammans tills skördetiden. När skördetiden kommer, ska jag säga till skördemännen: 'Samla först ihop ogräset och bind det i knippor för att brännas och samla sedan in vetet i min lada.'"</div>
   <div class="verse"><i>31</i>En annan liknelse berättade han för dem. Han sa: "Himmelriket är som ett senapskorn som en man tar och lägger ner i sin åker.</div>
   <div class="verse"><i>32</i>Det är minst av alla frön, men när det har växt, är det störst bland kryddväxter. Ja, det blir ett träd, så att himmelens fåglar kommer och bygger sina bon på dess grenar."</div>
   <div class="verse"><i>33</i>En annan liknelse berättade han för dem: "Himmelriket är som en surdeg som en kvinna tar och blandar in i tre mått mjöl, tills allt blir syrat."</div>
   <div class="verse"><i>34</i>Allt detta talade Jesus i liknelser till folket och utan liknelser talade han inget till dem.</div>
   <div class="verse"><i>35</i>För det skulle gå i uppfyllelse, som profeten hade sagt som sa: "Jag ska öppna min mun till liknelser, jag ska berätta vad som varit gömt sedan världens början."</div>
   <div class="verse"><i>36</i>Efter det skickade han iväg folket och gick hem själv. Hans lärjungar kom till honom och sa: "Förklara för oss liknelsen om ogräset i åkern."</div>
   <div class="verse"><i>37</i>Han svarade och sa: "Den som sår den goda säden är Människosonen.</div>
   <div class="verse"><i>38</i>Åkern är världen. Den goda säden, det är rikets barn, men ogräset är ondskans barn.</div>
   <div class="verse"><i>39</i>Ovännen, som sådde det, är djävulen. Skördetiden är tidens slut. Skördemännen är änglar.</div>
   <div class="verse"><i>40</i>Precis som ogräset samlas ihop och bränns upp i eld, så ska det också ske vid tidens slut.</div>
   <div class="verse"><i>41</i>Människosonen ska då skicka ut sina änglar och de ska samla ihop och föra bort ur hans rike alla som får andra att falla och dem som gör orätt,</div>
   <div class="verse"><i>42</i>och ska kasta dem i den brinnande ugnen. Där ska vara gråt och tandgnissel.</div>
   <div class="verse"><i>43</i>Då ska de rättfärdiga lysa som solen, i sin Faders rike. Den som har öron, han ska höra.</div>
   <div class="verse"><i>44</i>Himmelriket är som en skatt som är gömd i en åker. En man hittar den, men håller det hemligt. I sin glädje går han bort och säljer allt han äger och köper den åkern.</div>
   <div class="verse"><i>45</i>Dessutom är himmelriket som när en köpman söker efter goda pärlor.</div>
   <div class="verse"><i>46</i>och då han har hittat en dyrbar pärla, går han bort och säljer allt han äger och köper den.</div>
   <div class="verse"><i>47</i>Det är också så med himmelriket, som när ett nät kastas i havet och samlar ihop fiskar av alla slag.</div>
   <div class="verse"><i>48</i>När det blir fullt, drar man upp det på stranden och sätter sig ner och samlar de goda i kärl, men de dåliga kastar man bort. --</div>
   <div class="verse"><i>49</i>Så ska det också bli vid tidens slut: änglarna ska gå ut och skilja de onda från de rättfärdiga</div>
   <div class="verse"><i>50</i>och kasta dem i den brinnande ugnen. Där ska de gråta och gnissla tänderna.</div>
   <div class="verse"><i>51</i>Har ni förstått allt detta?" De svarade honom: "Ja."</div>
   <div class="verse"><i>52</i>Då sa han till dem: "Varje skriftlärd som har blivit en lärjunge för himmelriket liknar nu en husbonde som tar fram både nytt och gammalt ur sitt förråd."</div>
   <div class="verse"><i>53</i>När Jesus hade berättat alla dessa liknelser, gick han bort därifrån.</div>
   <div class="verse"><i>54</i>Han kom till sin hemstad och där undervisade han folket i deras synagoga, så att de häpnade och sa: "Varifrån har han fått denna vishet? Hans underverk, varifrån kommer de?</div>
   <div class="verse"><i>55</i>Är han inte snickarens son? Heter inte hans mor Maria och heter inte hans bröder Jakob och Josef och Simon och Judas?</div>
   <div class="verse"><i>56</i>Hans systrar, bor de inte alla hos oss? Varifrån har han då fått allt detta?"</div>
   <div class="verse"><i>57</i>Så blev han för dem en stötesten. Men Jesus sa till dem: "En profet blir inte föraktad utom i sin hemstad och i sitt eget hus."</div>
   <div class="verse"><i>58</i>För att de inte trodde gjorde han inte många underverk där.</div>
  </div>
  <div class="chapter" id='14'><h2>Kapitel 14</h2>
   <div class="verse"><i>1</i>Vid den tiden fick Herodes, tetrarken, höra ryktet om Jesus.</div>
   <div class="verse"><i>2</i>Då sa han till sina tjänare: "Det är Johannes döparen. Han har uppstått från de döda och därför verkar dessa krafter i honom."</div>
   <div class="verse"><i>3</i>Herodes hade nämligen låtit gripa Johannes och binda honom och sätta honom i fängelse på grund av Herodias, sin bror Filippus hustru.</div>
   <div class="verse"><i>4</i>För Johannes hade sagt till honom: "Det är inte tillåtet för dig att ha henne."</div>
   <div class="verse"><i>5</i>Han hade velat döda honom, men han var rädd för folket, eftersom de höll honom för en profet.</div>
   <div class="verse"><i>6</i>Men så kom Herodes födelsedag. Då dansade Herodias dotter inför dem. Hon behagade Herodes så mycket,</div>
   <div class="verse"><i>7</i>att han med en ed lovade att ge henne vad som helst hon begärde.</div>
   <div class="verse"><i>8</i>Hon sa då, som hennes mor hade sagt till henne: "Ge mig här på ett fat Johannes döparens huvud."</div>
   <div class="verse"><i>9</i>Då blev kungen bekymrad, men på grund av eden och bordsgästerna befallde han att man skulle ge henne det,</div>
   <div class="verse"><i>10</i>och skickade iväg och lät halshugga Johannes i fängelset.</div>
   <div class="verse"><i>11</i>Hans huvud bars fram på ett fat och gavs åt flickan. Hon bar det till sin mor.</div>
   <div class="verse"><i>12</i>Men hans lärjungar kom och tog hans döda kropp och begravde honom. Sedan gick de och berättade det för Jesus.</div>
   <div class="verse"><i>13</i>När Jesus hörde detta, for han iväg i en båt därifrån till en öde plats, där de kunde vara ensamma. Men när folket fick höra om det, kom de landvägen efter honom från städerna.</div>
   <div class="verse"><i>14</i>När han steg i land, fick han se att där var mycket folk. Han kände medlidande med dem och botade deras sjuka.</div>
   <div class="verse"><i>15</i>Men när det blev kväll, kom hans lärjungar fram till honom och sa: "Trakten är öde och det är redan sent. Låt folket gå hem, så att de kan gå till byarna och köpa mat åt sig."</div>
   <div class="verse"><i>16</i>Men Jesus sa till dem: "De behöver inte gå bort. Ge dem något att äta."</div>
   <div class="verse"><i>17</i>De svarade honom: "Vi har här inte mer än fem bröd och två fiskar."</div>
   <div class="verse"><i>18</i>Då sa han: "Ta hit dem till mig."</div>
   <div class="verse"><i>19</i>Efter det sa han till folket att lägga sig ner i gräset. Han tog de fem bröden och de två fiskarna och såg upp mot himlen och välsignade dem. Han bröt bröden och gav dem åt lärjungarna och lärjungarna gav åt folket.</div>
   <div class="verse"><i>20</i>De åt alla och blev mätta. Sedan samlade man upp resterna, tolv fulla korgar.</div>
   <div class="verse"><i>21</i>Men de som hade ätit var ungefär fem tusen män, förutom kvinnor och barn.</div>
   <div class="verse"><i>22</i>Strax efter det bad han sina lärjungar att stiga i båten och fara över före honom till andra stranden, medan han såg till att folket gick hem.</div>
   <div class="verse"><i>23</i>Efter det gick han upp på berget för att vara ensam och be. När det blev kväll, var han där ensam.</div>
   <div class="verse"><i>24</i>Båten var redan många stadier från land och hårt utsatt för vågorna, för vinden låg emot.</div>
   <div class="verse"><i>25</i>Men under den fjärde nattväkten kom Jesus till dem, gående över sjön.</div>
   <div class="verse"><i>26</i>När lärjungarna såg honom gå på sjön, blev de rädda och sa: "Det är ett spöke" och skrek av skräck.</div>
   <div class="verse"><i>27</i>Men Jesus började genast tala till dem och sa: "Ta mod till er. Det är jag, var inte rädda."</div>
   <div class="verse"><i>28</i>Då svarade Petrus honom och sa: "Herre, är det du, så bjud mig att komma till dig på vattnet."</div>
   <div class="verse"><i>29</i>Han sa: "Kom." Då steg Petrus ut ur båten och började gå på vattnet och kom till Jesus.</div>
   <div class="verse"><i>30</i>Men när han såg hur stark vinden var, blev han rädd. När han började sjunka, ropade han och sa: "Herre, hjälp mig."</div>
   <div class="verse"><i>31</i>Genast räckte Jesus ut handen och grep tag i honom och sa till honom: "Du som har så liten tro, varför tvivlade du?"</div>
   <div class="verse"><i>32</i>När de hade kommit upp i båten, la sig vinden.</div>
   <div class="verse"><i>33</i>Men de som var i båten föll ner på knä för honom och sa: "Ja, du är verkligen Guds Son."</div>
   <div class="verse"><i>34</i>När de hade åkt över, kom de till Gennesarets land.</div>
   <div class="verse"><i>35</i>När folket på platsen kände igen honom, skickade de bud i hela området runt omkring och förde till honom alla som var sjuka.</div>
   <div class="verse"><i>36</i>De bad honom att bara få röra vid hörntofsen på hans mantel. Alla som rörde vid den blev friska.</div>
  </div>
  <div class="chapter" id='15'><h2>Kapitel 15</h2>
   <div class="verse"><i>1</i>Sedan kom fariséer och skriftlärde från Jerusalem till Jesus och sade:</div>
   <div class="verse"><i>2</i>"Varför bryter dina lärjungar mot de äldstes regler? De tvättar ju inte sina händer när de ska äta."</div>
   <div class="verse"><i>3</i>Men han svarade dem: "Varför överträder ni själva Guds bud på grund av era regler?</div>
   <div class="verse"><i>4</i>Gud har ju sagt: 'Hedra din far och din mor' och: 'Den som förolämpar sin far eller sin mor ska dö.'</div>
   <div class="verse"><i>5</i>Men ni säger att om någon säger till sin far eller sin mor: 'Vad du kunde ha fått som hjälp från mig ger jag istället som gåva', då behöver han inte alls hedra sin far eller sin mor.</div>
   <div class="verse"><i>6</i>Ni har gjort Guds bud till intet på grund av era regler.</div>
   <div class="verse"><i>7</i>Ni hycklare, rätt förutsade Jesaja om er när han sa:</div>
   <div class="verse"><i>8</i>'Detta folk hedrar mig med sina läppar, men deras hjärtan är långt borta från mig.</div>
   <div class="verse"><i>9</i>och de dyrkar mig förgäves, eftersom de läror de ropar ut är människors bud.'"</div>
   <div class="verse"><i>10</i>Han kallade folket till sig och sa: "Hör och förstå.</div>
   <div class="verse"><i>11</i>Det är inte vad som går in i munnen som orenar människan, utan vad som går ut från munnen som orenar människan."</div>
   <div class="verse"><i>12</i>Då kom hans lärjungar fram och sa till honom: "Vet du att när fariséerna hörde det du sa blev det en stötesten för dem?"</div>
   <div class="verse"><i>13</i>Men han svarade: "Varje planta som min himmelske Far inte har planterat ska ryckas upp med roten.</div>
   <div class="verse"><i>14</i>Bry er inte om dem. De är blinda ledare. Om en blind leder en blind faller båda ner i gropen."</div>
   <div class="verse"><i>15</i>Då tog Petrus till orda och sa till honom: "Förklara för oss denna liknelse."</div>
   <div class="verse"><i>16</i>Han sa: "Är då också ni ännu utan förstånd?</div>
   <div class="verse"><i>17</i>Inser ni inte att allt som går in i munnen går ner i magen och kommer ut naturligt?</div>
   <div class="verse"><i>18</i>Men det som går ut från munnen, det kommer från hjärtat och det är detta som orenar människan.</div>
   <div class="verse"><i>19</i>För från hjärtat kommer onda tankar, mord, äktenskapsbrott, otrohet, tjuveri, falskt vittnesmål, hädelse.</div>
   <div class="verse"><i>20</i>Det är detta som orenar människan. Men att äta utan att tvätta händerna orenar inte människan."</div>
   <div class="verse"><i>21</i>Jesus gick därifrån och drog sig undan till området kring Tyrus och Sidon.</div>
   <div class="verse"><i>22</i>Då kom en kananeisk kvinna från det området och ropade: "Herre, Davids son, förbarma dig över mig. Min dotter plågas svårt av en ond ande."</div>
   <div class="verse"><i>23</i>Men han svarade henne inte ett ord. Då kom hans lärjungar fram och bad honom: "Svara henne. Hon stör oss ju med sitt ropande."</div>
   <div class="verse"><i>24</i>Han svarade: "Jag är inte utsänd till andra än till de förlorade fåren av Israels hus."</div>
   <div class="verse"><i>25</i>Men hon kom fram och föll ner för honom och sa: "Herre, hjälp mig."</div>
   <div class="verse"><i>26</i>Då svarade han: "Det är fel att ta brödet från barnen och kasta det åt hundarna."</div>
   <div class="verse"><i>27</i>Hon sa: "Ja, Herre. Även hundarna äter ju bara av de smulor som faller från deras herrars bord."</div>
   <div class="verse"><i>28</i>Då svarade Jesus till henne: "O kvinna, din tro är stor. Det ska bli som du vill." Hennes dotter var frisk från den stunden.</div>
   <div class="verse"><i>29</i>Men Jesus gick därifrån vidare och kom till Galileiska sjön. Han gick upp på berget och satte sig där.</div>
   <div class="verse"><i>30</i>Då kom mycket folk till honom och de hade med sig halta, blinda, dövstumma, lama och många andra. Dem la de ner för hans fötter och han botade dem,</div>
   <div class="verse"><i>31</i>så att folket förundrades, när de hittade dövstumma tala, lama vara friska, halta gå och blinda se. Man prisade Israels Gud.</div>
   <div class="verse"><i>32</i>Jesus kallade sina lärjungar till sig och sa: "Jag har medlidande med folket, för det är redan tre dagar som de har stannat kvar hos mig och de har inget att äta. Jag vill inte låta dem gå från mig utan att äta, för att de inte ska ge upp på vägen."</div>
   <div class="verse"><i>33</i>Då sa lärjungarna till honom: "Varifrån ska vi få så mycket bröd här i öknen, så att vi kan mätta så mycket folk?"</div>
   <div class="verse"><i>34</i>Jesus frågade dem: "Hur många bröd har ni?" De svarade: "Sju, och några få små fiskar."</div>
   <div class="verse"><i>35</i>Då sa han till folket att lägga sig ner på marken.</div>
   <div class="verse"><i>36</i>Han tog de sju bröden och fiskarna och tackade Gud och bröt bröden och gav åt lärjungarna och lärjungarna gav åt folket.</div>
   <div class="verse"><i>37</i>Så åt de alla och blev mätta. Resterna samlade man sedan upp, sju korgar fulla.</div>
   <div class="verse"><i>38</i>Men de som hade ätit var fyra tusen män, förutom kvinnor och barn.</div>
   <div class="verse"><i>39</i>Sedan lät han folket gå hem och steg i båten och reste till Magadans område.</div>
  </div>
  <div class="chapter" id='16'><h2>Kapitel 16</h2>
   <div class="verse"><i>1</i>Fariséerna och sadducéerna kom dit och ville pröva honom. De bad att få se något tecken från himlen.</div>
   <div class="verse"><i>2</i>Men han svarade och sa till dem: "På kvällen säger ni: 'Det blir klart väder, för himlen är röd',</div>
   <div class="verse"><i>3</i>och på morgonen: 'Det blir oväder i dag, för himlen är mulen och röd.' Ja, himmelens utseende förstår ni att bedöma, men tidernas tecken kan ni inte bedöma.</div>
   <div class="verse"><i>4</i>Ett ont och otroget släkte är detta! Det längtar efter ett tecken, men inget annat tecken ska ges det än Jonas tecken." Så lämnade han dem och gick sin väg.</div>
   <div class="verse"><i>5</i>När sedan lärjungarna reste iväg, över till andra stranden, hade de glömt att ta med sig bröd.</div>
   <div class="verse"><i>6</i>Jesus sa till dem: "Se till att ni aktar er för fariséernas och sadducéernas surdeg."</div>
   <div class="verse"><i>7</i>Då talade de med varandra och sa: "Det är för att vi inte har tagit med oss bröd."</div>
   <div class="verse"><i>8</i>Men när Jesus märkte detta, sa han: "Ni klentrogne, varför pratar ni med varandra om att ni inte har bröd med er?</div>
   <div class="verse"><i>9</i>Förstår ni fortfarande ingenting? Kommer ni inte ihåg de fem bröden åt de fem tusen och hur många korgar ni då tog upp?</div>
   <div class="verse"><i>10</i>Inte heller de sju bröden åt de fyra tusen och hur många korgar ni då tog upp?</div>
   <div class="verse"><i>11</i>Hur kommer det sig att ni inte förstår att det inte var om bröd jag pratade med er? Akta er för fariséernas och sadducéernas surdeg."</div>
   <div class="verse"><i>12</i>Då förstod de att det inte var för surdeg i bröd som han hade sagt åt dem att akta sig, utan för fariséernas och sadducéernas lära.</div>
   <div class="verse"><i>13</i>Men när Jesus kom till området kring Cesarea Filippi, frågade han sina lärjungar och sa: "Vem säger folket att Människosonen är?"</div>
   <div class="verse"><i>14</i>De svarade: "Vissa säger Johannes döparen, andra Elias, andra Jeremias eller någon annan av profeterna."</div>
   <div class="verse"><i>15</i>Då frågade han dem: "Vem säger ni då att jag är?"</div>
   <div class="verse"><i>16</i>Simon Petrus svarade och sa: "Du är Messias, den levande Gudens Son."</div>
   <div class="verse"><i>17</i>Då svarade Jesus och sa till honom: "Du är lycklig, Simon, Jonas son. För kött och blod har inte visat detta för dig, utan min Far, som är i himlen.</div>
   <div class="verse"><i>18</i>Så säger också jag till dig att du är Petrus. På denna klippa ska jag bygga min församling och dödsrikets portar ska inte övervinna den.</div>
   <div class="verse"><i>19</i>Jag ska ge dig himmelrikets nycklar: allt vad du binder på jorden, det ska vara bundet i himmelen. Allt vad du löser på jorden, det ska vara löst i himlen."</div>
   <div class="verse"><i>20</i>Efter det förbjöd han lärjungarna att säga till någon att han var Messias.</div>
   <div class="verse"><i>21</i>Från den tiden började Jesus förklara för sina lärjungar att han måste gå till Jerusalem och lida mycket av de äldste och översteprästerna och de skriftlärde och att han skulle bli dödad, men att han på tredje dagen skulle uppstå.</div>
   <div class="verse"><i>22</i>Då tog Petrus honom åt sidan och började säga emot honom ivrigt och sa: "Gud bevare dig, Herre! Det får absolut inte hända dig."</div>
   <div class="verse"><i>23</i>Men han vände sig om och sa till Petrus: "Gå bort, Satan, och stå inte i vägen. Du är en stötesten för mig, för dina tankar är inte Guds tankar, utan människotankar."</div>
   <div class="verse"><i>24</i>Efter det sa Jesus till sina lärjungar: "Om någon vill följa mig, så ska han förneka sig själv och ta sitt kors på sig. Så ska han följa mig.</div>
   <div class="verse"><i>25</i>För den som vill bevara sitt liv, han ska förlora det. Men den som förlorar sitt liv, för min skull, han ska finna det.</div>
   <div class="verse"><i>26</i>Vad hjälper det en människa om hon vinner hela världen men förlorar sin själ? Eller vad kan en människa ge som lösen för sin själ?</div>
   <div class="verse"><i>27</i>Människosonen ska komma i sin Faders härlighet med sina änglar och då ska han betala var och en efter hans gärningar.</div>
   <div class="verse"><i>28</i>Jag säger sanningen till er: Bland dem som står här finns några som inte ska dö innan de får se Människosonen komma i sitt rike."</div>
  </div>
  <div class="chapter" id='17'><h2>Kapitel 17</h2>
   <div class="verse"><i>1</i>Sex dagar efter det tog Jesus med sig Petrus och Jakob och Johannes, Jakobs bror och tog dem upp på ett högt berg, där de var ensamma.</div>
   <div class="verse"><i>2</i>Hans utseende förvandlades inför dem: hans ansikte sken som solen och hans kläder blev vita som ljuset.</div>
   <div class="verse"><i>3</i>Se, för dem visade sig Moses och Elias i samtal med honom.</div>
   <div class="verse"><i>4</i>Då sa Petrus till Jesus: "Herre, här är det bra för oss att vara. Om du vill, så ska jag göra tre hyddor här, en åt dig, en åt Moses och en åt Elias."</div>
   <div class="verse"><i>5</i>Se, medan han fortfarande pratade, skuggade ett ljust moln över dem och från himlen kom en röst som sa: "Han är min älskade Son, som jag har hittat behag i. Lyssna på honom."</div>
   <div class="verse"><i>6</i>När lärjungarna hörde detta, föll de ner på sina ansikten i stor skräck.</div>
   <div class="verse"><i>7</i>Men Jesus gick fram och rörde vid dem och sa: "Stå upp och var inte rädda."</div>
   <div class="verse"><i>8</i>När de då lyfte blicken, såg de ingen utom Jesus ensam.</div>
   <div class="verse"><i>9</i>Då de sedan gick ner från berget, befallde Jesus dem och sa: "Berätta inte för någon denna syn, innan Människosonen har uppstått från de döda."</div>
   <div class="verse"><i>10</i>Men lärjungarna frågade honom och sa: "Hur kan då de skriftlärde säga att Elias först måste komma?"</div>
   <div class="verse"><i>11</i>Han svarade: "Elias måste verkligen komma och återställa allt."</div>
   <div class="verse"><i>12</i>men jag säger er att Elias redan har kommit. Men de ville inte veta av honom, utan gjorde mot honom precis som de ville. På samma sätt ska också Människosonen få lida genom dem."</div>
   <div class="verse"><i>13</i>Då förstod lärjungarna att det var om Johannes döparen som han talade med dem.</div>
   <div class="verse"><i>14</i>När de sedan kom till folket, kom en man fram till honom och föll på knä för honom</div>
   <div class="verse"><i>15</i>och sa: "Herre, ha förbarmande över min son för han är epileptiker och lider svårt. Ofta faller han i elden och ofta i vattnet.</div>
   <div class="verse"><i>16</i>Jag tog honom till dina lärjungar, men de kunde inte bota honom."</div>
   <div class="verse"><i>17</i>Då svarade Jesus och sa: "O du otrogna och förvrängda släkte, hur länge måste jag vara bland er? Hur länge måste jag stå ut med er? För honom hit till mig."</div>
   <div class="verse"><i>18</i>Jesus tilltalade honom skarpt och den onde anden for ut ur honom. Gossen var botad från den stunden.</div>
   <div class="verse"><i>19</i>Sedan, när de var ensamma, kom lärjungarna fram till Jesus och frågade: "Varför kunde inte vi driva ut honom?"</div>
   <div class="verse"><i>20</i>Han svarade dem: "På grund av er otro. För verkligen säger jag er: Om ni har tro, även om den bara är som ett senapskorn, så ska ni kunna säga till detta berg: 'Flytta dig härifrån dit bort' och det ska flytta sig. Ja, inget ska då vara omöjligt för er."</div>
   <div class="verse"><i>21</i>
   </div>
   <div class="verse"><i>22</i>Medan de nu tillsammans vandrade runt i Galileen, sa Jesus till dem: "Människosonen ska bli överlämnad i människors händer,</div>
   <div class="verse"><i>23</i>och man ska döda honom, men på tredje dagen ska han uppstå igen." Då blev de mycket bedrövade.</div>
   <div class="verse"><i>24</i>När de hade kommit till Kapernaum, kom de som samlar in tempelskatten fram till Petrus och sa: "Betalar inte er mästare tempelskatt?"</div>
   <div class="verse"><i>25</i>Han svarade: "Jo." När han sedan hade kommit hem, kom Jesus före honom med frågan: "Vad tycker du, Simon? Från vilka tar jordens kungar tull eller skatt, från sina söner eller från andra människor?"</div>
   <div class="verse"><i>26</i>Han svarade: "Från andra människor." Då sa Jesus till honom: "Då är sönerna fria.</div>
   <div class="verse"><i>27</i>Men för att vi inte ska bli dem till anstöt, så gå ner till sjön och kasta ut en krok. Ta den första fisk som du drar upp och när du öppnar munnen på den ska du finna en silverpenning där. Ta den och ge den åt dem för mig och dig."</div>
  </div>
  <div class="chapter" id='18'><h2>Kapitel 18</h2>
   <div class="verse"><i>1</i>I samma stund kom lärjungarna fram till Jesus och frågade: "Vem är den störste i himmelriket?"</div>
   <div class="verse"><i>2</i>Då kallade han fram ett barn och ställde det mitt ibland dem</div>
   <div class="verse"><i>3</i>och sa: "Jag säger er sanningen: Om ni inte ångrar er och blir som barn, ska ni inte komma in i himmelriket.</div>
   <div class="verse"><i>4</i>Den som ödmjukar sig så att han blir som detta barn, han är den störste i himmelriket.</div>
   <div class="verse"><i>5</i>Den som tar emot ett sådant barn i mitt namn, han tar emot mig.</div>
   <div class="verse"><i>6</i>Men den som leder en av dessa små som tror på mig vilse, för honom skulle det vara bättre att en kvarnsten hängdes om hans hals och han sänktes ner i havets djup.</div>
   <div class="verse"><i>7</i>Ve världen för frestelsers skull! Frestelser måste komma. Men ve den människa genom vilken frestelsen kommer!</div>
   <div class="verse"><i>8</i>Om din hand eller din fot leder dig till frestelse, så hugg av den och kasta bort den. Det är bättre för dig att komma in i livet lytt eller halt, än att ha båda händerna eller båda fötterna kvar och kastas i den eviga elden.</div>
   <div class="verse"><i>9</i>Om ditt öga leder dig till frestelse, så riv ut det och kasta bort det. Det är bättre för dig att komma in i livet enögd, än att ha båda ögonen kvar och kastas i det brinnande Gehenna.</div>
   <div class="verse"><i>10</i>Se till att ni inte föraktar någon av dessa små. För jag säger er att deras änglar i himlen alltid ser min himmelske Faders ansikte.</div>
   <div class="verse"><i>11</i>
   </div>
   <div class="verse"><i>12</i>Vad tycker ni? Om en man har hundra får och ett av dem har gått vilse, lämnar han inte de nittionio på bergen och går och söker efter det som har gått vilse?</div>
   <div class="verse"><i>13</i>Om han hittar det -- sannerligen säger jag er: då gläder han sig mer över det fåret än över de nittionio som inte gick vilse.</div>
   <div class="verse"><i>14</i>Så är det inte heller er himmelske Faders vilja att någon av dessa små ska gå förlorad.</div>
   <div class="verse"><i>15</i>Men om din bror syndar, så gå och konfrontera honom enskilt för det. Om han lyssnar till dig, så har du fått tillbaka din bror.</div>
   <div class="verse"><i>16</i>Men om han inte lyssnar till dig, så ta med dig en eller två till, för att 'varje sak ska avgöras på två eller tre vittnens ord'.</div>
   <div class="verse"><i>17</i>Lyssnar han inte till dem, så berätta det för församlingen. Lyssnar han inte heller till församlingen, så ska han vara för dig som en hedning och en tullindrivare.</div>
   <div class="verse"><i>18</i>Jag säger sanningen till er: Allt vad ni binder på jorden, det ska vara bundet i himmelen. Allt vad ni lossar på jorden, det ska vara löst i himlen.</div>
   <div class="verse"><i>19</i>Dessutom säger jag er att om två av er här på jorden kommer överens om att be om något, vad det än är, så ska de få det av min Far, som är i himlen.</div>
   <div class="verse"><i>20</i>För där två eller tre är samlade i mitt namn, där är jag mitt ibland dem."</div>
   <div class="verse"><i>21</i>Då kom Petrus fram och sa till honom: "Herre, hur många gånger ska jag förlåta min bror om han syndar mot mig? Är sju gånger nog?"</div>
   <div class="verse"><i>22</i>Jesus svarade honom: "Jag säger dig: Inte sju gånger, utan sjuttio gånger sju gånger.</div>
   <div class="verse"><i>23</i>Alltså är det med himmelriket, som när en kung ville göra upp räkenskaperna med sina tjänare.</div>
   <div class="verse"><i>24</i>När han började göra upp räkenskaperna, tog man fram till honom en som var skyldig honom tio tusen pund.</div>
   <div class="verse"><i>25</i>Men då denna inte kunde betala, befallde hans herre att han skulle säljas, men också hans hustru och barn och allt vad han ägde, för att få skulden betald.</div>
   <div class="verse"><i>26</i>Då föll tjänaren ner för hans fötter och sa: 'Ha tålamod med mig, så ska jag betala dig alltsammans.'</div>
   <div class="verse"><i>27</i>Tjänarens herre tyckte synd om honom och gav honom fri och efterskänkte honom hans skuld.</div>
   <div class="verse"><i>28</i>Men när samma tjänare kom ut, träffade han en av sina medtjänare, som var skyldig honom hundra silverpengar. Han tog fast honom och grep honom i strupen och sa: 'Betala vad du är skyldig.'</div>
   <div class="verse"><i>29</i>Då föll hans medtjänare ner och bad honom och sa: 'Ha tålamod med mig, så ska jag betala dig.'</div>
   <div class="verse"><i>30</i>Men han ville inte, utan gick iväg och lät sätta honom i fängelse, tills han hade betalt vad han var skyldig.</div>
   <div class="verse"><i>31</i>När hans medtjänare såg det som hände, blev de mycket upprörda och gick och berättade för sin herre allt som hade skett.</div>
   <div class="verse"><i>32</i>Då kallade hans herre honom till sig och sa till honom: 'Du onde tjänare, allt vad du var skyldig efterskänkte jag dig, eftersom du bad mig om det.</div>
   <div class="verse"><i>33</i>Borde då inte också du ha förbarmat dig över din medtjänare, som jag förbarmade mig över dig?'</div>
   <div class="verse"><i>34</i>I sin ilska överlämnade hans herre honom till fångvaktaren, tills han hade betalt allt vad han var skyldig.</div>
   <div class="verse"><i>35</i>Så ska också min himmelske Far göra med er, om ni inte av hjärtat förlåter var och en sin bror."</div>
  </div>
  <div class="chapter" id='19'><h2>Kapitel 19</h2>
   <div class="verse"><i>1</i>När Jesus hade slutat detta tal, drog han bort från Galileen och begav sig, genom landet på andra sidan Jordan, till Judeens område.</div>
   <div class="verse"><i>2</i>Mycket folk följde honom och han botade där de sjuka.</div>
   <div class="verse"><i>3</i>Då ville några fariséer fånga honom och kom fram till honom och sa: "Är det tillåtet att skilja sig från sin hustru av vilken orsak som helst?"</div>
   <div class="verse"><i>4</i>Men han svarade: "Har ni inte läst att Skaparen redan i början 'gjorde dem till man och kvinna'</div>
   <div class="verse"><i>5</i>och sa: 'Därför ska en man överge sin far och sin mor och hålla sig till sin hustru och de två ska bli ett kött'?</div>
   <div class="verse"><i>6</i>Så är de inte mer två, utan ett kött. Vad nu Gud har sammanfogat, det ska människan inte åtskilja."</div>
   <div class="verse"><i>7</i>Då sa de till honom: "Hur kunde då Moses befalla att man skulle ge hustrun skiljebrev och så skilja sig från henne?"</div>
   <div class="verse"><i>8</i>Han svarade dem: "På grund av era hjärtans hårdhet tillät Moses er att skiljas från era hustrur, men från början var det inte så.</div>
   <div class="verse"><i>9</i>Jag säger er: Den som skiljer sig från sin hustru av någon annan orsak än otrohet och tar sig en annan hustru, han begår äktenskapsbrott."</div>
   <div class="verse"><i>10</i>Då sa lärjungarna till honom: "Är det så mellan man och hustru, då är det inte bra att gifta sig."</div>
   <div class="verse"><i>11</i>Men han svarade dem: "Inte alla kan ta emot det ordet, utan bara de som har fått det.</div>
   <div class="verse"><i>12</i>För det finns några som från födseln, redan från magen, inte kan gifta sig. Andra som människor har gjort oförmögna att gifta sig. Och några som för himmelrikets skull själva har valt att inte gifta sig. Den som kan ta emot detta ska ta emot det."</div>
   <div class="verse"><i>13</i>Efter det fördes barnen fram till honom för att han skulle lägga händerna på dem och be. Men lärjungarna skickade bort dem.</div>
   <div class="verse"><i>14</i>Då sa Jesus: "Låt barnen komma till mig och hindra dem inte. För himmelriket är för sådana som de."</div>
   <div class="verse"><i>15</i>Han la händerna på dem och gick sedan därifrån.</div>
   <div class="verse"><i>16</i>Då kom en man fram till honom och sa: "Mästare, vad bra ska jag göra för att få oändligt liv?"</div>
   <div class="verse"><i>17</i>Han sa till honom: "Varför frågar du mig om vad som är bra? Det finns bara en som är god. Men om du vill komma in i livet, håll då buden."</div>
   <div class="verse"><i>18</i>Han frågade: "Vilka?" Jesus svarade: "'Du ska inte döda', 'Du ska inte begå äktenskapsbrott', 'Du ska inte stjäla', 'Du ska inte vittna falskt',</div>
   <div class="verse"><i>19</i>'Hedra din far och din mor' och 'Du ska älska din nästa som dig själv.'"</div>
   <div class="verse"><i>20</i>Då sa den unge mannen till honom: "Allt detta har jag hållit. Vad saknar jag mer?"</div>
   <div class="verse"><i>21</i>Jesus svarade honom: "Om du vill vara fullkomlig, gå och sälj allt du äger och ge till de fattiga. Då får du en skatt i himlen. Kom sedan och följ mig."</div>
   <div class="verse"><i>22</i>Men när den unge mannen hörde detta, gick han bedrövad därifrån, för han hade många tillgångar.</div>
   <div class="verse"><i>23</i>Då sa Jesus till sina lärjungar: "Jag säger sanningen till er: För den som är rik är det svårt att komma in i himmelriket.</div>
   <div class="verse"><i>24</i>Ja, jag säger er: Det är lättare för en kamel att komma in genom ett nålsöga, än för den som är rik att komma in i Guds rike."</div>
   <div class="verse"><i>25</i>När lärjungarna hörde detta, blev de mycket förvånade och sa: "Vem kan då bli räddad?"</div>
   <div class="verse"><i>26</i>Men Jesus såg på dem och sa till dem: "För människor är detta omöjligt, men för Gud är allting möjligt."</div>
   <div class="verse"><i>27</i>Då sa Petrus till honom: "Se, vi har lämnat allt och följt dig. Vad ska vi få för det?"</div>
   <div class="verse"><i>28</i>Jesus svarade dem: "Jag säger sanningen till er: När världen blir ny, när Människosonen sitter på sin härlighets tron, då ska också ni som har följt mig sitta på tolv troner och döma Israels tolv stammar.</div>
   <div class="verse"><i>29</i>Var och en som har lämnat hus eller bröder eller systrar eller far eller mor eller barn eller jord för mitt namns skull ska få mycket mer tillbaka och oändligt liv som arv.</div>
   <div class="verse"><i>30</i>Men många som är de första ska bli de sista och många som är de sista ska bli de första."</div>
  </div>
  <div class="chapter" id='20'><h2>Kapitel 20</h2>
   <div class="verse"><i>1</i>"För himmelriket är som när en bonde gick ut tidigt på morgonen för att hyra arbetare till sin vingård.</div>
   <div class="verse"><i>2</i>När han hade kommit överens med arbetarna om en viss lön för dagen, skickade han dem till sin vingård.</div>
   <div class="verse"><i>3</i>När han gick ut vid tredje timmen, såg han några andra stå sysslolösa på torget.</div>
   <div class="verse"><i>4</i>och han sa till dem: 'Gå också ni till min vingård, så ska jag ge er en rättvis lön.'</div>
   <div class="verse"><i>5</i>De gick. Han gick ut igen vid sjätte timmen och vid nionde och gjorde likadant.</div>
   <div class="verse"><i>6</i>Också vid elfte timmen gick han ut och såg då några andra stå där. Han sa till dem: 'Varför står ni här hela dagen sysslolösa?'</div>
   <div class="verse"><i>7</i>De svarade honom: 'För att ingen har hyrt oss.' Då sa han till dem: 'Gå också ni till min vingård.'</div>
   <div class="verse"><i>8</i>När det hade blivit kväll, sa vingårdsägaren till sin förvaltare: 'Kalla samman arbetarna och ge dem deras lön, men börja med de sista och gå tillbaka till de första.'</div>
   <div class="verse"><i>9</i>När de som anlitats vid elfte timmen kom, fick var och en av dem full dagslön.</div>
   <div class="verse"><i>10</i>När de första kom, trodde de att de skulle få mer, men också var och en av dem fick samma dagslön.</div>
   <div class="verse"><i>11</i>När de fick, klagade de mot vingårdsägaren.</div>
   <div class="verse"><i>12</i>och sa: 'De sista har bara arbetat en timme och du har ändå ställt dem lika med oss, som har burit dagens börda och hettan från solen?'</div>
   <div class="verse"><i>13</i>Då svarade han en av dem och sa: 'Min vän, jag gör dig ingen orätt. Kom du inte överens med mig om dagslönen?</div>
   <div class="verse"><i>14</i>Ta vad som tillhör dig och gå. Men åt den siste vill jag ge lika mycket som åt dig.</div>
   <div class="verse"><i>15</i>Har jag inte rätt att göra som jag vill med det som är mitt? Eller ska du se på mig med avundsjuka ögon för att jag är så god?' --</div>
   <div class="verse"><i>16</i>Så ska de sista bli de första och de första bli de sista."</div>
   <div class="verse"><i>17</i>Då Jesus ville gå till Jerusalem, tog han med sig de tolv så att de var ensamma. På vägen sa han till dem:</div>
   <div class="verse"><i>18</i>"Se, vi går nu till Jerusalem och Människosonen ska bli överlämnad åt översteprästerna och de skriftlärda och de ska döma honom till döden</div>
   <div class="verse"><i>19</i>och överlämna honom åt hedningarna för att hånas och piskas och korsfästas. Men på tredje dagen ska han uppstå."</div>
   <div class="verse"><i>20</i>Då kom Sebedeus söners mor fram till honom med sina söner och föll ner för honom och ville begära något av honom.</div>
   <div class="verse"><i>21</i>Han frågade henne: "Vad vill du?" Hon svarade honom: "Säg att i ditt rike den ene av dessa mina två söner ska få sitta på din högra sida och den andre på din vänstra."</div>
   <div class="verse"><i>22</i>Men Jesus svarade: "Ni vet inte vad ni begär. Kan ni dricka den bägare som jag ska dricka?" De svarade honom: "Det kan vi."</div>
   <div class="verse"><i>23</i>Då sa han till dem: "Ja, ni ska få dricka min bägare, men platsen på min högra sida och platsen på min vänstra är det inte min sak att ge bort, utan de ska ges till dem som min Fader har bestämt."</div>
   <div class="verse"><i>24</i>När de tio andra hörde detta, blev de arga på de två bröderna.</div>
   <div class="verse"><i>25</i>Då kallade Jesus dem till sig och sa: "Ni vet att furstarna uppträder mot sina folk som herrar och att de mäktiga låter folken känna sin myndighet.</div>
   <div class="verse"><i>26</i>Så är det inte bland er utan den som vill bli störst bland er, han ska vara de andras tjänare,</div>
   <div class="verse"><i>27</i>och den som vill vara främst bland er, han ska vara de andras tjänare,</div>
   <div class="verse"><i>28</i>precis som Människosonen har kommit, inte för att bli tjänad, utan för att tjäna andra och ge sitt liv som lösen för många."</div>
   <div class="verse"><i>29</i>När de lämnade Jeriko, följde mycket folk honom.</div>
   <div class="verse"><i>30</i>Se, två blinda satt där vid vägen. När de hörde att Jesus gick förbi, ropade de: "Herre, förbarma dig över oss, du Davids son."</div>
   <div class="verse"><i>31</i>Folket tillrättavisade dem och sa att de skulle vara tysta. Men de ropade ännu högre: "Herre, förbarma dig över oss, du Davids son."</div>
   <div class="verse"><i>32</i>Då stannade Jesus, kallade dem till sig och sa: "Vad vill ni att jag ska göra för er?"</div>
   <div class="verse"><i>33</i>De svarade: "Herre, öppna våra ögon."</div>
   <div class="verse"><i>34</i>Då hade Jesus medlidande med dem, rörde vid deras ögon, och direkt fick de tillbaka synen och följde honom.</div>
  </div>
  <div class="chapter" id='21'><h2>Kapitel 21</h2>
   <div class="verse"><i>1</i>När de närmade sig Jerusalem och kom till Betfage vid Oljeberget, skickade Jesus två lärjungar</div>
   <div class="verse"><i>2</i>och sa till dem: "Gå in i byn som ligger framför er, så hittar ni direkt en åsninna som står bunden där med ett föl bredvid sig. Lös dem och led dem till mig.</div>
   <div class="verse"><i>3</i>Om någon säger något till er, svara: 'Herren behöver dem.' Då släpper han dem direkt."</div>
   <div class="verse"><i>4</i>Detta hände för att det som profeten hade sagt skulle bli verklighet:</div>
   <div class="verse"><i>5</i>"Säg till dottern Sion: 'Se, din kung kommer till dig, ödmjuk, ridande på en åsna, på en arbetsåsninnas föl.'"</div>
   <div class="verse"><i>6</i>Lärjungarna gick och gjorde som Jesus hade sagt till dem</div>
   <div class="verse"><i>7</i>och ledde åsninnan och fölet till honom. De lade sina mantlar på dem och han satte sig på den.</div>
   <div class="verse"><i>8</i>Folkmassan, som var mycket stor, bredde ut sina mantlar på vägen. Några skar kvistar från träden och strödde ut dem på vägen.</div>
   <div class="verse"><i>9</i>Folket, både de som gick framför honom och de som följde efter, ropade: "Hosianna Davids son! Välsignad är den som kommer i Herrens namn. Hosianna i himlen!"</div>
   <div class="verse"><i>10</i>När han kom in i Jerusalem, kom hela staden i rörelse, och folk frågade: "Vem är det här?"</div>
   <div class="verse"><i>11</i>Folket sa: "Det är Jesus, profeten, från Nasaret i Galileen."</div>
   <div class="verse"><i>12</i>Jesus gick in i templet. Han drev ut alla som sålde och köpte där, stötte omkull växlarnas bord och duvförsäljarnas stolar.</div>
   <div class="verse"><i>13</i>Han sa till dem: "Det står skrivet: 'Mitt hus ska kallas ett bönehus.' Men ni gör det till en rövarkula."</div>
   <div class="verse"><i>14</i>Blinda och halta kom fram till honom i templet, och han botade dem.</div>
   <div class="verse"><i>15</i>Men när översteprästerna och de skriftlärde såg de underverk han gjorde och hörde barnen ropa i templet: "Hosianna Davids son!", blev de arga.</div>
   <div class="verse"><i>16</i>De sa till honom: "Hör du vad de säger?" Jesus svarade: "Ja. Har ni aldrig läst: 'Ur barns och spädbarns mun har du skapat dig lovsång'?"</div>
   <div class="verse"><i>17</i>Efteråt lämnade han dem och gick ut ur staden till Betania och stannade där över natten.</div>
   <div class="verse"><i>18</i>Nästa morgon gick han in till staden igen och blev hungrig.</div>
   <div class="verse"><i>19</i>När han såg ett fikonträd vid vägen gick han fram till det, men det hade inga frukter, bara löv. Då sa han till trädet: "Du ska aldrig mer bära frukt." Och direkt torkade trädet ut.</div>
   <div class="verse"><i>20</i>När lärjungarna såg detta förvånades de och sa: "Hur kunde fikonträdet torka ut så snabbt?"</div>
   <div class="verse"><i>21</i>Då svarade Jesus: "Jag säger er sanningen: Om ni har tro och inte tvivlar, ska ni inte bara kunna göra sådant som hände med fikonträdet, utan ni ska till och med kunna säga till det här berget: 'Res dig upp och kasta dig i havet', och det kommer att ske.</div>
   <div class="verse"><i>22</i>Allt som ni ber om med tro i bönen ska ni få."</div>
   <div class="verse"><i>23</i>Efteråt gick han in i templet, och översteprästerna och folkets ledare kom fram till honom medan han undervisade. De frågade: "Med vilken rätt gör du det här? Vem har gett dig den rätten?"</div>
   <div class="verse"><i>24</i>Jesus svarade: "Jag vill också ställa en fråga till er. Om ni svarar på den, ska jag säga er med vilken rätt jag gör det här.</div>
   <div class="verse"><i>25</i>Varifrån kom Johannes dop: från himlen eller från människor? De diskuterade saken och sa: "Om vi säger: 'Från himlen', frågar han oss: 'Varför trodde ni honom då inte?'</div>
   <div class="verse"><i>26</i>Men om vi säger: 'Från människor', måste vi vara rädda för folket, för alla anser Johannes vara en profet."</div>
   <div class="verse"><i>27</i>De svarade Jesus: "Vi vet inte." Då sa han också till dem: "Då säger jag inte heller er med vilken rätt jag gör det här.</div>
   <div class="verse"><i>28</i>Vad tycker ni? En man hade två söner. Han gick till den första och sa: 'Min son, gå idag och arbeta i vingården.'</div>
   <div class="verse"><i>29</i>Han svarade: 'Jag vill inte.' Men senare ångrade han sig och gick.</div>
   <div class="verse"><i>30</i>Han gick till den andra och sa samma sak. Han svarade: 'Ja, herre.' Men han gick inte.</div>
   <div class="verse"><i>31</i>Vilken av de två gjorde som fadern ville?" De svarade: "Den första." Jesus sa till dem: "Ja, jag säger er sanningen: Tullindrivare och prostituerade kommer att gå in i Guds rike före er.</div>
   <div class="verse"><i>32</i>Johannes kom och lärde er rättfärdighetens väg, och ni trodde honom inte, men tullindrivare och prostituerade trodde honom. Även om ni såg det, ångrade ni er inte senare och började tro på honom.</div>
   <div class="verse"><i>33</i>Hör nu en annan liknelse: En bonde planterade en vingård, satte stängsel runt den, grävde en vinpress och byggde ett vakttorn. Sedan lämnade han den till några vinodlare och reste bort.</div>
   <div class="verse"><i>34</i>När skördetiden närmade sig skickade han sina tjänare till vinodlarna för att samla in frukten.</div>
   <div class="verse"><i>35</i>Men vinodlarna grep hans tjänare, slog en, dödade en annan och stenade en tredje.</div>
   <div class="verse"><i>36</i>Igen skickade han ut andra tjänare, fler än tidigare, men de behandlade dem likadant.</div>
   <div class="verse"><i>37</i>Till slut skickade han sin son till dem, för han tänkte: 'De kommer väl att respektera min son.'</div>
   <div class="verse"><i>38</i>Men när vinodlarna såg hans son sa de till varandra: 'Han är arvingen. Kom, låt oss döda honom så vi får hans arv.'</div>
   <div class="verse"><i>39</i>De grep honom, släpade ut honom från vingården och dödade honom.</div>
   <div class="verse"><i>40</i>Vad ska vingårdens ägare göra med vinodlarna när han kommer tillbaka?"</div>
   <div class="verse"><i>41</i>De svarade: "Eftersom de har gjort fel ska han straffa dem hårt och lämna vingården till andra vinodlare som ger honom frukten i rätt tid."</div>
   <div class="verse"><i>42</i>Jesus sa till dem: "Ja, har ni aldrig läst i skrifterna: 'Den sten som byggarbetarna kastade bort har blivit en hörnsten. Herren har gjort den till detta, och den är underbar i våra ögon'?</div>
   <div class="verse"><i>43</i>Därför säger jag er att Guds rike ska tas från er och ges åt ett folk som bär dess frukt."</div>
   <div class="verse"><i>44</i>Den som faller på den stenen blir söndersmulad, och om någon får den över sig så blir den krossad.</div>
   <div class="verse"><i>45</i>När nu översteprästerna och fariséerna hörde hans liknelser, förstod de att han pratade om dem.</div>
   <div class="verse"><i>46</i>De ville gärna gripa honom, men de var rädda för folket, eftersom folk såg honom som en profet.</div>
  </div>
  <div class="chapter" id='22'><h2>Kapitel 22</h2>
   <div class="verse"><i>1</i>Jesus började prata med dem igen i liknelser och sa:</div>
   <div class="verse"><i>2</i>"Himmelriket är som när en kung ställde till med bröllop för sin son.</div>
   <div class="verse"><i>3</i>Han skickade ut sina tjänare för att bjuda in de inbjudna till bröllopet. Men de ville inte komma.</div>
   <div class="verse"><i>4</i>Igen skickade han ut andra tjänare och sa åt dem att säga till de inbjudna: 'Jag har förberett min måltid, mina oxar och feta djur är slaktade och allt är redo. Kom till bröllopet.'</div>
   <div class="verse"><i>5</i>Men de brydde sig inte om det, utan gick bort, den ene till sin åker, den andre till sina affärer.</div>
   <div class="verse"><i>6</i>De övriga grep hans tjänare och misshandlade och dödade dem.</div>
   <div class="verse"><i>7</i>Då blev kungen rasande och skickade ut sitt krigsfolk och förstörde mördarna och brände upp deras stad.</div>
   <div class="verse"><i>8</i>Efteråt sa han till sina tjänare: 'Bröllopet är redo, men de som var bjudna var inte värdiga.</div>
   <div class="verse"><i>9</i>Gå ut till vägskälen och bjud in till bröllopet alla som ni möter.'</div>
   <div class="verse"><i>10</i>Tjänarna gick ut på vägarna och samlade ihop alla som de träffade på, både onda och goda, och bröllopssalen blev full av gäster.</div>
   <div class="verse"><i>11</i>Men när kungen kom in för att se på gästerna, såg han en man som inte var klädd i bröllopskläder.</div>
   <div class="verse"><i>12</i>Då sa han till honom: 'Min vän, hur har du kommit in hit, eftersom du inte har bröllopskläder?' Han kunde inte svara.</div>
   <div class="verse"><i>13</i>Då sa kungen till tjänarna: 'Grip honom vid händer och fötter och kasta honom ut i mörkret utanför.' Där ska de gråta och gnissla tänderna.</div>
   <div class="verse"><i>14</i>För många är kallade, men få utvalda."</div>
   <div class="verse"><i>15</i>Efteråt gick fariséerna bort och beslöt sig för att försöka fånga honom genom något av hans ord.</div>
   <div class="verse"><i>16</i>De skickade till honom sina lärjungar tillsammans med herodianerna och sa åt dem att säga: "Mästare, vi vet att du är ärlig och lär ut sanningen om Guds väg utan att bry dig om vem som frågar. För du ser inte på personen.</div>
   <div class="verse"><i>17</i>Säg oss då: Vad tycker du? Är det tillåtet att ge kejsaren skatt, eller inte?"</div>
   <div class="verse"><i>18</i>Men Jesus märkte deras ondska och sa: "Varför försöker ni att snärja mig, ni skrymtare?</div>
   <div class="verse"><i>19</i>Låt mig se skattemyntet." Då lämnade de fram ett mynt till honom.</div>
   <div class="verse"><i>20</i>Efter det frågade han dem: "Vems bild och överskrift är detta?"</div>
   <div class="verse"><i>21</i>De svarade: "Kejsarens." Då sa han till dem: "Ge då kejsaren vad som tillhör kejsaren och Gud vad som tillhör Gud."</div>
   <div class="verse"><i>22</i>När de hörde detta, blev de förundrade. De lämnade honom och gick därifrån.</div>
   <div class="verse"><i>23</i>Samma dag kom några sadducéer fram till honom och ville hävda att det inte finns någon uppståndelse. De frågade honom</div>
   <div class="verse"><i>24</i>och sa: "Mästare, Mose har sagt: 'Om någon dör utan barn, så ska hans bror gifta sig med hans hustru i hans ställe och få barn åt sin bror.'</div>
   <div class="verse"><i>25</i>Nu var hos oss sju bröder. Den första gifte sig och dog, och eftersom han inte hade några barn, lämnade han sin hustru åt sin bror.</div>
   <div class="verse"><i>26</i>På samma sätt den andre och den tredje, hela vägen till den sjunde.</div>
   <div class="verse"><i>27</i>Sist av alla dog hustrun.</div>
   <div class="verse"><i>28</i>Vilken av de sju ska då få henne som hustru vid uppståndelsen? Alla hade ju gift sig med henne."</div>
   <div class="verse"><i>29</i>Jesus svarade och sa till dem: "Ni har fel, för ni förstår inte skrifterna eller Guds kraft.</div>
   <div class="verse"><i>30</i>Vid uppståndelsen tar män inte hustrur, och hustrur ges inte åt män, utan de är som änglarna i himlen.</div>
   <div class="verse"><i>31</i>Men när det gäller de dödas uppståndelse, har ni inte läst vad Gud har sagt till er:</div>
   <div class="verse"><i>32</i>'Jag är Abrahams Gud och Isaks Gud och Jakobs Gud'? Han är en Gud inte för döda, utan för levande."</div>
   <div class="verse"><i>33</i>När folket hörde detta, häpnade de över hans undervisning.</div>
   <div class="verse"><i>34</i>Men när fariséerna fick höra att han hade tystat sadducéerna, samlade de ihop sig.</div>
   <div class="verse"><i>35</i>En av dem, som var laglärd, ville fånga honom i en fälla och frågade:</div>
   <div class="verse"><i>36</i>"Mästare, vilket är det viktigaste budet i lagen?"</div>
   <div class="verse"><i>37</i>Då svarade han honom: "'Du ska älska Herren, din Gud, av hela ditt hjärta och av hela din själ och av hela ditt förstånd.'</div>
   <div class="verse"><i>38</i>Detta är det viktigaste och bästa budet.</div>
   <div class="verse"><i>39</i>Därefter kommer ett som liknar detta: 'Du ska älska din nästa som dig själv.'</div>
   <div class="verse"><i>40</i>På dessa två bud hänger hela lagen och profeterna."</div>
   <div class="verse"><i>41</i>Medan fariséerna var församlade, frågade Jesus dem</div>
   <div class="verse"><i>42</i>och sa: "Vad tror ni om Messias, vems son är han?" De svarade honom: "Davids."</div>
   <div class="verse"><i>43</i>Då sa han till dem: "Hur kan då David, genom Anden, kalla honom 'Herre'? Han säger ju:</div>
   <div class="verse"><i>44</i>'Herren sa till min herre: Sätt dig på min högra sida, tills jag har lagt dina fiender under dina fötter.'</div>
   <div class="verse"><i>45</i>Om David kallar honom 'herre', hur kan han vara hans son?"</div>
   <div class="verse"><i>46</i>Ingen kunde svara honom ett ord. Inte heller vågade någon från den dagen att ställa fler frågor till honom.</div>
  </div>
  <div class="chapter" id='23'><h2>Kapitel 23</h2>
   <div class="verse"><i>1</i>Efter det pratade Jesus till folket och till sina lärjungar</div>
   <div class="verse"><i>2</i>och sa: "På Moses stol sitter de skriftlärde och fariséerna.</div>
   <div class="verse"><i>3</i>Därför ska ni göra och hålla allt de säger till er, men gör inte som de gör. För de säger det, men gör det inte.</div>
   <div class="verse"><i>4</i>De binder ihop tunga bördor och lägger dem på människornas skuldror, men själva vill de inte röra ett finger för att flytta dem.</div>
   <div class="verse"><i>5</i>Alla sina gärningar gör de för att människor ska se dem. De gör sina böneremsor breda och hörntofsarna på sina mantlar stora.</div>
   <div class="verse"><i>6</i>De vill gärna ha de bästa platserna vid festerna och sitta först i synagogorna</div>
   <div class="verse"><i>7</i>och vill bli hälsade på torgen och kallas 'rabbi' av människorna.</div>
   <div class="verse"><i>8</i>Men ni ska inte låta kalla er 'rabbi', för en är er Mästare och ni är alla bröder.</div>
   <div class="verse"><i>9</i>Ni ska inte heller kalla någon på jorden er 'far', för en är er Far, han som är i himlen.</div>
   <div class="verse"><i>10</i>Ni ska inte heller låta kalla er 'läromästare', för en är er läromästare, Kristus.</div>
   <div class="verse"><i>11</i>Den som är störst bland er, han ska vara de andras tjänare.</div>
   <div class="verse"><i>12</i>Men den som höjer sig själv, han ska bli sänkt och den som sänker sig själv, han ska bli höjd.</div>
   <div class="verse"><i>13</i>Ve er, ni skriftlärde och fariséer, ni hycklare, som stänger himlen för människorna! Själva kommer ni inte dit in och ni låter inte dem som vill komma dit komma in.</div>
   <div class="verse"><i>14</i>
   </div>
   <div class="verse"><i>15</i>Ve er, ni skriftlärde och fariséer, ni hycklare, som reser omkring över vatten och land för att göra en till proselyt och när någon har blivit det, gör ni honom till ett barn åt helvetet, två gånger så dålig som ni själva är!</div>
   <div class="verse"><i>16</i>Ve er, ni blinde ledare, som säger: 'Om någon svär vid templet, så betyder det ingenting. Men om någon svär vid guldet i templet, då är han bunden av sitt löfte'!</div>
   <div class="verse"><i>17</i>Ni dårar och blinde, vilket är större, guldet eller templet, som har helgat guldet?</div>
   <div class="verse"><i>18</i>På samma sätt: 'Om någon svär vid altaret, så betyder det ingenting. Men om någon svär vid offergåvan som ligger på det, då är han bunden av sitt löfte.'</div>
   <div class="verse"><i>19</i>Ni blinde, vilket är större, offergåvan eller altaret, som helgar offergåvan?</div>
   <div class="verse"><i>20</i>Den som svär vid altaret, han svär både vid det och vid allt som ligger på det.</div>
   <div class="verse"><i>21</i>Den som svär vid templet, han svär både vid det och vid honom som bor i det.</div>
   <div class="verse"><i>22</i>Den som svär vid himlen, han svär både vid Guds tron och vid honom som sitter på den.</div>
   <div class="verse"><i>23</i>Ve er, ni skriftlärde och fariséer. Ni hycklare, som ger tionde av mynta och dill och kummin, men struntar i det viktigaste i lagen, rättvisa, medkänsla och trohet! Det ena borde ni göra, men inte strunta i det andra.</div>
   <div class="verse"><i>24</i>Ni blinde ledare, som silar bort myggan och sväljer kamelen!</div>
   <div class="verse"><i>25</i>Ve er, ni skriftlärde och fariséer, ni hycklare, som gör det yttre av bägaren och fatet rent, medan ni inuti är fulla av det som ni rövat och av omättlig ondska!</div>
   <div class="verse"><i>26</i>Du blinde farisé, gör först insidan av bägaren ren, för att sedan också dess utsida ska bli ren.</div>
   <div class="verse"><i>27</i>Ve er, ni skriftlärde och fariséer, ni hycklare, som är liksom vitkalkade gravar, som ser fina ut utanpå, men inuti är fulla av döda ben och all sorts smuts!</div>
   <div class="verse"><i>28</i>Så ser ni också utåt rättfärdiga ut för människorna, men inuti är ni fulla av hyckleri och orättvisa.</div>
   <div class="verse"><i>29</i>Ve er, ni skriftlärde och fariséer, ni hycklare, som bygger upp profeternas gravar och pryder de rättfärdigas gravar</div>
   <div class="verse"><i>30</i>och säger: 'Om vi hade levt på våra förfäders tid, skulle vi inte ha hjälpt till att döda profeterna'!</div>
   <div class="verse"><i>31</i>Så erkänner ni själva, att ni är barn till dem som dödade profeterna.</div>
   <div class="verse"><i>32</i>Fyll då era förfäders mått.</div>
   <div class="verse"><i>33</i>Ni ormar, ni huggormars barn, hur ska ni kunna undgå att dömas till Gehenna?</div>
   <div class="verse"><i>34</i>Se, därför skickar jag profeter, visa och skriftlärda till er. Några av dem ska ni döda och korsfästa och några av dem ska ni piska i era synagogor och förfölja från den ena staden till den andra.</div>
   <div class="verse"><i>35</i>Så ska över er komma allt rättfärdigt blod som är uthällt på jorden, ända från den rättfärdige Abels blod fram till Sakarias', Barakias sons blod, som ni dödade mellan templet och altaret.</div>
   <div class="verse"><i>36</i>Jag säger er sanningen: Allt detta ska komma över detta släkte.</div>
   <div class="verse"><i>37</i>Jerusalem, Jerusalem, du som dödar profeterna och stenar dem som skickas till dig! Hur många gånger har jag velat samla dina barn, som en höna samlar sina kycklingar under sina vingar! Men ni har inte velat.</div>
   <div class="verse"><i>38</i>Se, ert hus ska stå övergivet och öde.</div>
   <div class="verse"><i>39</i>För jag säger er: Från och med nu ska ni inte få se mig, fram till den tiden då ni säger: 'Välsignad är den som kommer i Herrens namn.'"</div>
  </div>
  <div class="chapter" id='24'><h2>Kapitel 24</h2>
   <div class="verse"><i>1</i>Jesus gick därifrån, ut ur helgedomen. Hans lärjungar kom fram och bad honom titta på tempelbyggnaderna.</div>
   <div class="verse"><i>2</i>Han svarade och sa till dem: "Ja, ni ser allt detta nu. Men jag säger er: Här kommer inte en enda sten att lämnas på en annan. Allt ska rivas ner."</div>
   <div class="verse"><i>3</i>När han satt på Oljeberget, kom hans lärjungar ensamma fram till honom och sa: "Säg oss när detta ska hända och vad som blir tecknet på din återkomst och tidens slut."</div>
   <div class="verse"><i>4</i>Då svarade Jesus och sa till dem: "Se till att ingen lurar er.</div>
   <div class="verse"><i>5</i>För många ska komma under mitt namn och säga: 'Jag är Messias och ska lura många.</div>
   <div class="verse"><i>6</i>Ni ska få höra krigslarm och rykten om krig. Se då till att ni inte tappar fattningen, för sådant måste komma, men då är ännu inte slutet här.</div>
   <div class="verse"><i>7</i>Ja, folk ska resa sig mot folk och rike mot rike och det ska bli hungersnöd och jordbävningar på den ena orten efter den andra.</div>
   <div class="verse"><i>8</i>men allt detta är bara början till 'födslovåndorna'.</div>
   <div class="verse"><i>9</i>Då ska man utlämna er till misshandel och man ska döda er och ni ska bli hatade av alla folk för mitt namn.</div>
   <div class="verse"><i>10</i>Då ska många falla och den ene ska förråda den andre och den ene ska hata den andre.</div>
   <div class="verse"><i>11</i>Många falska profeter ska dyka upp och lura många.</div>
   <div class="verse"><i>12</i>Eftersom laglösheten ökar, ska kärleken kallna hos de flesta.</div>
   <div class="verse"><i>13</i>Men den som är uthållig fram till slutet, han ska bli räddad.</div>
   <div class="verse"><i>14</i>Detta evangelium om riket ska bli förkunnat i hela världen, till ett vittnesmål för alla folk. Sedan ska slutet komma.</div>
   <div class="verse"><i>15</i>När ni nu får se 'förödelsens styggelse', om vilken det talas genom profeten Daniel, stå på den heliga platsen -- den som läser detta, han ska lägga märke till det --</div>
   <div class="verse"><i>16</i>då ska de som är i Judeen fly till bergen,</div>
   <div class="verse"><i>17</i>och den som är på taket ska inte gå ner för att hämta vad som finns i hans hus,</div>
   <div class="verse"><i>18</i>och den som är ute på marken ska inte vända om för att hämta sin mantel.</div>
   <div class="verse"><i>19</i>Ve över dem som är gravida, eller som ammar på den tiden!</div>
   <div class="verse"><i>20</i>Men be att er flykt inte ska bli på vintern eller på sabbaten.</div>
   <div class="verse"><i>21</i>För då ska det bli en stor nöd, som aldrig har förekommit från världens början till nu, och aldrig kommer att förekomma.</div>
   <div class="verse"><i>22</i>Om den tiden inte skulle bli förkortad, så skulle ingen människa bli räddad. Men för de utvaldas skull ska den tiden bli förkortad.</div>
   <div class="verse"><i>23</i>Om någon då säger till er: 'Se här är Messias', eller: 'Där är han', så tro det inte.</div>
   <div class="verse"><i>24</i>För människor som falskt säger sig vara Messias ska dyka upp, men också falska profeter och de ska göra stora tecken och under för att om möjligt lura också de utvalda.</div>
   <div class="verse"><i>25</i>Jag har nu sagt er det i förväg.</div>
   <div class="verse"><i>26</i>Därför, om man säger till er: 'Se, han är i öknen', så gå inte dit, eller: 'Se, han är inne i huset', så tro det inte.</div>
   <div class="verse"><i>27</i>För som blixten, när den går ut från öster, syns ända till väster, så ska det vara vid Människosonens återkomst. --</div>
   <div class="verse"><i>28</i>Där kadavret är, dit ska rovfåglarna samla sig.</div>
   <div class="verse"><i>29</i>Men direkt efter den tidens svårigheter ska solen förmörkas och månen sluta lysa och stjärnorna falla från himlen och himmelens makter skaka.</div>
   <div class="verse"><i>30</i>Då ska Människosonens tecken visa sig på himlen och alla människor på jorden ska klaga. Ni ska se 'Människosonen komma på himmelens skyar' med stor makt och härlighet.</div>
   <div class="verse"><i>31</i>Han ska skicka ut sina änglar med starkt trumpetljud och de ska samla ihop hans utvalda från de fyra vädersträcken, från den ena änden av himlen till den andra.</div>
   <div class="verse"><i>32</i>Från fikonträdet ska ni lära er en liknelse här. När dess grenar börjar få sav och bladen kommer fram, då vet ni att sommaren är nära.</div>
   <div class="verse"><i>33</i>På samma sätt, när ni ser allt detta, då kan ni veta att han är nära och står för dörren.</div>
   <div class="verse"><i>34</i>Jag säger er sanningen: Detta släkte ska inte försvinna, innan allt detta händer.</div>
   <div class="verse"><i>35</i>Himmel och jord ska försvinna, men mina ord ska aldrig försvinna.</div>
   <div class="verse"><i>36</i>Men om den dagen och timmen vet ingen, inte ens änglarna i himlen, ingen utom Fadern ensam.</div>
   <div class="verse"><i>37</i>För precis som det var på Noas tid, så ska det bli när Människosonen kommer tillbaka.</div>
   <div class="verse"><i>38</i>Precis som människorna levde på den tiden före floden: de åt och drack, män gifte sig och kvinnor gifte sig, ända till den dagen då Noa gick in i arken.</div>
   <div class="verse"><i>39</i>och de visste inget, innan floden kom och förde bort dem alla -- så ska det bli när Människosonen kommer tillbaka.</div>
   <div class="verse"><i>40</i>Då kommer två män att arbeta tillsammans ute på åkern. Den ene tas med, den andre lämnas kvar.</div>
   <div class="verse"><i>41</i>Två kvinnor kommer att mala på samma kvarn. Den ena tas med, den andra lämnas kvar.</div>
   <div class="verse"><i>42</i>Håll er därför vakna. För ni vet inte vilken dag vår Herre kommer.</div>
   <div class="verse"><i>43</i>Men det förstår ni väl att om husbonden visste när på natten tjuven skulle komma, så höll han sig vaken och lät inte någon bryta sig in i huset.</div>
   <div class="verse"><i>44</i>Var därför också ni beredda. För när ni minst anar det ska Människosonen komma.</div>
   <div class="verse"><i>45</i>Tänk om det finns en trogen och klok tjänare som hans herre har satt att ta hand om hushållet och ge dem mat i rätt tid --</div>
   <div class="verse"><i>46</i>då är den tjänaren lycklig, om hans herre när han kommer finner honom göra så.</div>
   <div class="verse"><i>47</i>Jag säger er sanningen: Han ska sätta honom över allt han äger.</div>
   <div class="verse"><i>48</i>Men om tjänaren är ond och säger för sig själv: 'Min herre kommer inte så snart',</div>
   <div class="verse"><i>49</i>och börjar slå sina medtjänare och äter och dricker med fyllona,</div>
   <div class="verse"><i>50</i>då ska tjänarens herre komma på en dag han inte väntar sig och vid en tid han inte tänker på,</div>
   <div class="verse"><i>51</i>och han ska låta hugga honom i stycken och ge honom hans del tillsammans med hycklarna. Där ska de gråta och gnissla tänderna."</div>
  </div>
  <div class="chapter" id='25'><h2>Kapitel 25</h2>
   <div class="verse"><i>1</i>"Då blir det med himmelriket, som när tio jungfrur tog sina lampor och gick ut för att möta brudgummen.</div>
   <div class="verse"><i>2</i>Men fem av dem var oförståndiga och fem var förståndiga.</div>
   <div class="verse"><i>3</i>De oförståndiga tog väl sina lampor, men tog ingen olja med sig.</div>
   <div class="verse"><i>4</i>De kloka tog också olja i sina kärl tillsammans med lamporna.</div>
   <div class="verse"><i>5</i>När brudgummen dröjde, blev de alla sömniga och somnade.</div>
   <div class="verse"><i>6</i>Men vid midnatt hördes ett rop: 'Brudgummen kommer! Gå ut och möt honom.'</div>
   <div class="verse"><i>7</i>Då stod alla jungfrurna upp och gjorde i ordning sina lampor.</div>
   <div class="verse"><i>8</i>De oförståndiga sa till de förståndiga: 'Ge oss av er olja, för våra lampor slockna.'</div>
   <div class="verse"><i>9</i>Men de kloka svarade: 'Nej, den skulle inte alls räcka till för både oss och er. Gå hellre bort till dem som säljer och köp åt er.'</div>
   <div class="verse"><i>10</i>Men när de gick bort för att köpa, kom brudgummen och de som var redo gick in med honom till bröllopet och dörren stängdes igen.</div>
   <div class="verse"><i>11</i>Till slut kom också de andra jungfrurna och sa: 'Herre, herre, öppna för oss.'</div>
   <div class="verse"><i>12</i>Men han svarade: 'Jag säger sanningen till er: Jag känner er inte.'</div>
   <div class="verse"><i>13</i>Vaka därför. För ni vet inte dagen, inte heller stunden.</div>
   <div class="verse"><i>14</i>Det kommer att ske, som när en man som skulle resa utomlands kallade till sig sina tjänare och överlämnade åt dem sina ägodelar.</div>
   <div class="verse"><i>15</i>Han gav en fem pund, en annan två och en tredje ett pund, åt var och en efter hans förmåga, och reste utomlands.</div>
   <div class="verse"><i>16</i>Genast gick den som hade fått de fem punden bort och förvaltade dem och tjänade ytterligare fem pund.</div>
   <div class="verse"><i>17</i>Den som hade fått de två punden tjänade på samma sätt ytterligare två.</div>
   <div class="verse"><i>18</i>Men den som hade fått ett pund gick bort och grävde ett hål i jorden och gömde där sin herres pengar.</div>
   <div class="verse"><i>19</i>Lång tid senare kom tjänarnas herre hem och gjorde upp räkningen med dem.</div>
   <div class="verse"><i>20</i>Då kom den som hade fått de fem punden fram och räckte fram ytterligare fem pund och sa: 'Herre, du överlämnade åt mig fem pund. Se, ytterligare fem pund har jag tjänat.'</div>
   <div class="verse"><i>21</i>Hans herre svarade honom: 'Bra gjort, du gode och trogne tjänare! När du var satt över lite, var du trogen. Jag ska sätta dig över mycket. Gå in i din herres glädje.'</div>
   <div class="verse"><i>22</i>Så kom också den som hade fått de två punden fram och sa: 'Herre, du överlämnade åt mig två pund. Se, ytterligare två pund har jag tjänat.'</div>
   <div class="verse"><i>23</i>Hans herre svarade honom: 'Bra gjort, du gode och trogne tjänare! När du var satt över lite, var du trogen. Jag ska sätta dig över mycket. Gå in i din herres glädje.'</div>
   <div class="verse"><i>24</i>Sedan kom också den som hade fått ett pund fram och sa: 'Herre, jag såg dig som en sträng man, som skördar där du inte har sått och samlar in där du inte har strött.</div>
   <div class="verse"><i>25</i>och av rädsla för dig gick jag bort och gömde ditt pund i jorden. Här har du vad som tillhör dig.'</div>
   <div class="verse"><i>26</i>Då svarade hans herre och sa till honom: 'Du onde och lata tjänare, du visste att jag vill skörda där jag inte har sått och samla in där jag inte har strött ut?</div>
   <div class="verse"><i>27</i>Då borde du också ha satt in mina pengar i en bank, så att jag hade fått tillbaka mitt pund med ränta, när jag kom hem.</div>
   <div class="verse"><i>28</i>Ta därför från honom hans pund och ge det åt den som har de tio punden.</div>
   <div class="verse"><i>29</i>För var och en som har, han ska få, så att han får mer än nog. Men den som inte har, ska också det han har ska tas bort från honom.</div>
   <div class="verse"><i>30</i>Kasta den värdelöse tjänaren ut i mörkret utanför.' Där ska de gråta och gnissla tänderna.</div>
   <div class="verse"><i>31</i>Men när Människosonen kommer i sin härlighet och alla änglar med honom, då ska han sätta sig på sin härlighets tron.</div>
   <div class="verse"><i>32</i>Inför honom ska alla folk samlas och han ska skilja dem åt, som en herde skiljer fåren från getterna.</div>
   <div class="verse"><i>33</i>Fåren ska han ställa på sin högra sida och getterna på den vänstra.</div>
   <div class="verse"><i>34</i>Efter det ska Kungen säga till dem som står på hans högra sida: 'Kom, ni min Faders välsignade, och inta det rike som är förberett åt er från världens begynnelse.</div>
   <div class="verse"><i>35</i>För jag var hungrig och ni gav mig att äta. Jag var törstig och ni gav mig att dricka. Jag var utan hem och ni gav mig ett ställe att bo,</div>
   <div class="verse"><i>36</i>naken och ni klädde mig. Jag var sjuk och ni besökte mig. Jag var i fängelse och ni kom till mig.'</div>
   <div class="verse"><i>37</i>Då ska de rättfärdiga svara honom och säga: 'Herre, när såg vi dig hungrig och gav dig mat, eller törstig och gav dig något att dricka?</div>
   <div class="verse"><i>38</i>När såg vi dig utan hem och gav dig någonstans att bo, eller naken och klädde dig?</div>
   <div class="verse"><i>39</i>När såg vi dig sjuk eller i fängelse och kom till dig?'</div>
   <div class="verse"><i>40</i>Då ska Kungen svara dem: 'Jag säger er sanningen: Vad ni än har gjort mot en av dessa mina minsta bröder, det har ni gjort mot mig.'</div>
   <div class="verse"><i>41</i>Efter det ska han också säga till dem som står på hans vänstra sida: 'Gå bort från mig, ni förbannade, till den eviga elden, som är förberedd åt djävulen och hans änglar.</div>
   <div class="verse"><i>42</i>För jag var hungrig och ni gav mig inte att äta. Jag var törstig och ni gav mig inte att dricka.</div>
   <div class="verse"><i>43</i>Jag var utan hem och ni gav mig inte ett ställe att bo, naken och ni klädde mig inte, sjuk och i fängelse och ni besökte mig inte.'</div>
   <div class="verse"><i>44</i>Då ska också de svara och säga: 'Herre, när såg vi dig hungrig eller törstig eller utan hem eller naken eller sjuk eller i fängelse och hjälpte dig inte?'</div>
   <div class="verse"><i>45</i>Då ska han svara dem och säga: 'Jag säger er sanningen: Vad ni inte har gjort mot en av dessa minsta, det har ni inte heller gjort mot mig.'</div>
   <div class="verse"><i>46</i>Dessa ska då gå bort till evigt straff, men de rättfärdiga till evigt liv."</div>
  </div>
  <div class="chapter" id='26'><h2>Kapitel 26</h2>
   <div class="verse"><i>1</i>När Jesus hade sagt allt detta klart, sa han till sina lärjungar:</div>
   <div class="verse"><i>2</i>"Ni vet att om två dagar är det påsk. Då ska Människosonen bli förrådd och korsfäst."</div>
   <div class="verse"><i>3</i>Sedan samlades översteprästerna och folkets äldste hos översteprästen, som hette Kaifas, i hans hus,</div>
   <div class="verse"><i>4</i>och diskuterade hur de skulle gripa Jesus med list och döda honom.</div>
   <div class="verse"><i>5</i>Men de sa: "Inte under högtiden, för att inte oroligheter ska uppstå bland folket."</div>
   <div class="verse"><i>6</i>Men när Jesus var i Betania, i Simon den spetälskes hus,</div>
   <div class="verse"><i>7</i>kom en kvinna fram till honom som hade med sig en alabasterflaska med dyrbar olja. Hon hällde ut den över hans huvud, medan han satt vid bordet.</div>
   <div class="verse"><i>8</i>Då lärjungarna såg detta, blev de arga och sa: "Varför ska det här slösas bort?</div>
   <div class="verse"><i>9</i>Man kunde sälja det för mycket pengar och ge åt de fattiga."</div>
   <div class="verse"><i>10</i>När Jesus märkte detta, sa han till dem: "Varför oroar ni kvinnan? Det är en bra sak som hon har gjort mot mig.</div>
   <div class="verse"><i>11</i>De fattiga har ni alltid bland er, men mig har ni inte alltid.</div>
   <div class="verse"><i>12</i>När hon hällde ut denna olja på min kropp, gjorde hon det som en förberedelse till min begravning.</div>
   <div class="verse"><i>13</i>Jag säger er sanningen: Var som helst i världen detta evangelium blir förkunnat, där ska också det som hon nu har gjort bli berättat, till hennes minne."</div>
   <div class="verse"><i>14</i>Sedan gick en av de tolv, den som hette Judas Iskariot, bort till översteprästerna</div>
   <div class="verse"><i>15</i>och sa: "Vad vill ni ge mig för att jag ska överlämna honom åt er?" Då betalade de honom trettio silverpengar.</div>
   <div class="verse"><i>16</i>Från den stunden letade han efter rätt tillfälle att förråda honom.</div>
   <div class="verse"><i>17</i>Men på första dagen av det osyrade brödets högtid kom lärjungarna till Jesus och frågade: "Var vill du att vi förbereder så att du kan äta påskalammet?"</div>
   <div class="verse"><i>18</i>Han svarade: "Gå in i staden till den och den och säg till honom: 'Mästaren säger: Min tid är nära. Hos dig vill jag hålla påskhögtid med mina lärjungar.'"</div>
   <div class="verse"><i>19</i>Lärjungarna gjorde som Jesus hade sagt till dem och förberedde påskalammet.</div>
   <div class="verse"><i>20</i>När det hade blivit kväll, satte han sig till bords med de tolv.</div>
   <div class="verse"><i>21</i>Medan de åto, sa han: "Jag säger sanningen till er: En av er ska förråda mig."</div>
   <div class="verse"><i>22</i>Då blev de mycket ledsna och började fråga honom en efter en: "Inte är det väl jag, Herre?"</div>
   <div class="verse"><i>23</i>Då svarade han: "Den som just doppade handen i fatet tillsammans med mig, han ska förråda mig.</div>
   <div class="verse"><i>24</i>Människosonen ska gå bort, som det står om honom. Men olycklig är den människa genom vilken Människosonen blir förrådd! Det hade varit bättre för den människan om hon inte hade blivit född."</div>
   <div class="verse"><i>25</i>Judas, han som förrådde honom, tog då till orda och frågade: "Rabbi, inte är det väl jag?" Han svarade honom: "Du har själv sagt det."</div>
   <div class="verse"><i>26</i>Medan de åt, tog Jesus ett bröd och välsignade det och bröt det och gav åt lärjungarna och sa: "Ta och ät. Detta är min kropp."</div>
   <div class="verse"><i>27</i>Han tog en bägare och tackade Gud och gav åt dem och sa: "Drick alla av den här.</div>
   <div class="verse"><i>28</i>för detta är mitt blod, förbundsblodet, som hälls ut för många till syndernas förlåtelse.</div>
   <div class="verse"><i>29</i>Jag säger er: Från och med nu ska jag inte dricka mer av vinet från vinstocken, förrän den dagen då jag dricker det nya med er i min Fars rike."</div>
   <div class="verse"><i>30</i>När de hade sjungit lovsången, gick de ut till Oljeberget.</div>
   <div class="verse"><i>31</i>Då sa Jesus till dem: "I natt ska ni alla svika mig, för det står skrivet: 'Jag ska slå herden och fåren i hjorden ska skingras.'</div>
   <div class="verse"><i>32</i>Men efter min uppståndelse ska jag gå före er till Galileen."</div>
   <div class="verse"><i>33</i>Då svarade Petrus och sa till honom: "Även om alla andra sviker dig, så ska jag ändå aldrig svika dig."</div>
   <div class="verse"><i>34</i>Jesus sa till honom: "Jag säger dig: i natt, innan tuppen galer, ska du tre gånger förneka mig."</div>
   <div class="verse"><i>35</i>Petrus svarade honom: "Även om jag måste dö med dig, så ska jag ändå inte förneka dig." På samma sätt sa också alla de andra lärjungarna.</div>
   <div class="verse"><i>36</i>Efter det kom Jesus med dem till ett ställe som hette Getsemane. Han sa till lärjungarna: "Stanna kvar här, medan jag går dit bort och ber."</div>
   <div class="verse"><i>37</i>Han tog med sig Petrus och Sebedeus två söner. Han började bli tyngd och oroa sig.</div>
   <div class="verse"><i>38</i>Då sa han till dem: "Min själ är mycket bedrövad, ända till döds. Stanna kvar här och vaka med mig."</div>
   <div class="verse"><i>39</i>Efter det gick han litet längre bort och föll ner på sitt ansikte och bad och sa: "Min Far, om det är möjligt, så låt denna bägare gå från mig. Men inte som jag vill, utan som du vill!"</div>
   <div class="verse"><i>40</i>Sedan kom han tillbaka till lärjungarna och fann dem sovande. Då sa han till Petrus: "Kunde ni inte ens vaka en stund med mig!</div>
   <div class="verse"><i>41</i>Vaka och be att ni inte ska komma i frestelse. Anden är villig, men köttet är svagt."</div>
   <div class="verse"><i>42</i>Igen gick han bort, för andra gången och bad och sa: "Min Far, om detta inte kan gå från mig, utan jag måste dricka denna bägare, så ske din vilja."</div>
   <div class="verse"><i>43</i>När han sedan kom tillbaka, fann han dem igen sovande, för deras ögon var tunga.</div>
   <div class="verse"><i>44</i>Då lämnade han dem och gick igen bort och bad, för tredje gången och sa igen samma ord.</div>
   <div class="verse"><i>45</i>Efter det kom han tillbaka till lärjungarna och sa till dem: "Ja, ni sover fortfarande och vilar er! Se, stunden närmar sig då Människosonen ska bli överlämnad i syndares händer.</div>
   <div class="verse"><i>46</i>Stå upp, låt oss gå. Se, den är nära, som förråder mig."</div>
   <div class="verse"><i>47</i>Se, medan han ännu talade, kom Judas, en av de tolv, och med honom en stor folkskara, med svärd och stavar, utsända från översteprästerna och folkets ledare.</div>
   <div class="verse"><i>48</i>Men förrädaren hade gett dem ett tecken. Han hade sagt: "Den som jag kysser, den är det. Honom ska ni gripa."</div>
   <div class="verse"><i>49</i>Han kom nu direkt fram till Jesus och sa: "Hej, rabbi!" och kysste honom.</div>
   <div class="verse"><i>50</i>Jesus sa till honom: "Min vän, gör vad du är här för att göra." Då gick de fram och grep Jesus.</div>
   <div class="verse"><i>51</i>Men en av dem som var med Jesus sträckte handen till sitt svärd och drog ut det och högg till en av översteprästens tjänare och högg av honom örat.</div>
   <div class="verse"><i>52</i>Då sa Jesus till honom: "Stick tillbaka svärdet i skidan: för alla som tar till svärd ska dö med svärd.</div>
   <div class="verse"><i>53</i>Eller menar du att jag inte kunde be min Far att han skickade mer än tolv legioner änglar till min hjälp nu?</div>
   <div class="verse"><i>54</i>Men hur skulle då skrifterna bli uppfyllda, som säger att så måste ske?"</div>
   <div class="verse"><i>55</i>I samma stund sa Jesus till folkskaran: "Som mot en rövare har ni gått ut med svärd och stavar för att gripa mig. Varje dag har jag suttit i templet och undervisat, utan att ni har gripit mig.</div>
   <div class="verse"><i>56</i>Men allt detta har hänt, för att profeternas skrifter ska gå i uppfyllelse." Då övergav alla lärjungarna honom och flydde.</div>
   <div class="verse"><i>57</i>Men de som hade gripit Jesus förde honom till översteprästen Kaifas, där de skriftlärda och de äldste hade samlats.</div>
   <div class="verse"><i>58</i>Petrus följde honom på avstånd ända till översteprästens gård. Där gick han in och satte sig bland rättstjänarna för att se vad slutet skulle bli.</div>
   <div class="verse"><i>59</i>Översteprästerna och hela Stora rådet letade efter något falskt vittnesmål mot Jesus, för att kunna döda honom.</div>
   <div class="verse"><i>60</i>men även om många falska vittnen kom fram, hittade de ändå inget. Till slut kom dock två män fram</div>
   <div class="verse"><i>61</i>och sa: "Han har sagt: 'Jag kan riva ner Guds tempel och på tre dagar bygga upp det igen.'"</div>
   <div class="verse"><i>62</i>Då stod översteprästen upp och sa till honom: "Svarar du inget? Vad säger dessa vittnen mot dig?"</div>
   <div class="verse"><i>63</i>Men Jesus var tyst. Då sa översteprästen till honom: "Jag befaller dig vid den levande Guden att du säger oss om du är Messias, Guds Son."</div>
   <div class="verse"><i>64</i>Jesus svarade honom: "Du har själv sagt det. Men jag säger er: Från och med nu ska ni få se Människosonen sitta på Maktens högra sida och komma på himmelens moln."</div>
   <div class="verse"><i>65</i>Då slet översteprästen sönder sina kläder och sa: "Han har hädat. Villka mer vittnen behöver vi? Ni har nu hört hädelsen.</div>
   <div class="verse"><i>66</i>Vad tycker ni?" De svarade: "Han är skyldig till döden."</div>
   <div class="verse"><i>67</i>Sedan spottade man honom i ansiktet och slog honom på kinderna, den ene med knytnäven, den andre med handflatan,</div>
   <div class="verse"><i>68</i>och sa: "Profetera för oss, Messias: vem var det som slog dig?"</div>
   <div class="verse"><i>69</i>Men Petrus satt utanför på gården. Då kom en tjänstekvinna fram till honom och sa: "Du var också med Jesus från Galileen."</div>
   <div class="verse"><i>70</i>Men han nekade inför alla och sa: "Jag förstår inte vad du menar."</div>
   <div class="verse"><i>71</i>När han sedan hade gått ut genom porten, såg en annan kvinna honom och sa till dem som var där: "Han var med Jesus från Nasaret."</div>
   <div class="verse"><i>72</i>Han nekade igen med en ed och sa: "Jag känner inte den mannen."</div>
   <div class="verse"><i>73</i>Lite senare kom de som stod omkring fram och sa till Petrus: "Du är verkligen en av dem. Redan ditt sätt att prata avslöjar dig."</div>
   <div class="verse"><i>74</i>Då började han svära och förbanna sig: "Jag känner inte den mannen." Och genast gol tuppen.</div>
   <div class="verse"><i>75</i>Då kom Petrus ihåg Jesu ord, hur han hade sagt: "Innan tuppen galer, ska du tre gånger förneka mig." Han gick ut och grät bittert.</div>
  </div>
  <div class="chapter" id='27'><h2>Kapitel 27</h2>
   <div class="verse"><i>1</i>Men när morgonen kom, beslöt alla översteprästerna och folkets äldste att döda Jesus.</div>
   <div class="verse"><i>2</i>De band honom och förde bort honom och lämnade över honom till Pilatus, landshövdingen.</div>
   <div class="verse"><i>3</i>När Judas, som hade förrått honom, såg att han var dömd, ångrade han sig och tog tillbaka de trettio silverpengarna till översteprästerna och de äldste</div>
   <div class="verse"><i>4</i>och sa: "Jag har syndat genom att förråda oskyldigt blod." Men de svarade: "Vad angår det oss? Du får själv ta ansvar för det."</div>
   <div class="verse"><i>5</i>Då kastade han silverpengarna i templet och gick därifrån. Sedan gick han bort och hängde sig.</div>
   <div class="verse"><i>6</i>Men översteprästerna tog silverpengarna och sa: "Det är inte tillåtet att lägga dem i offerkistan, eftersom det är blodspengar."</div>
   <div class="verse"><i>7</i>Efter att de hade beslutat, köpte de Krukmakaråkern med pengarna till begravningsplats för främlingar.</div>
   <div class="verse"><i>8</i>Därför kallas den åkern fortfarande Blodsåkern.</div>
   <div class="verse"><i>9</i>Så gick det i uppfyllelse som var sagt genom profeten Jeremia, när han sa: "Jag tog de trettio silverpengarna -- priset för den man vars värde hade bestämts, den som israelitiska män hade värderat --</div>
   <div class="verse"><i>10</i>och jag gav dem som betalning för Krukmakaråkern, enligt Herrens befallning till mig."</div>
   <div class="verse"><i>11</i>Men Jesus ställdes inför landshövdingen. Landshövdingen frågade honom: "Är du judarnas kung?" Jesus svarade honom: "Du säger det själv."</div>
   <div class="verse"><i>12</i>Men när översteprästerna och de äldste framförde anklagelser mot honom, svarade han inte.</div>
   <div class="verse"><i>13</i>Då sa Pilatus till honom: "Hör du inte hur mycket de anklagar mot dig?"</div>
   <div class="verse"><i>14</i>Men han svarade inte på en enda fråga, så att landshövdingen förundrade sig mycket.</div>
   <div class="verse"><i>15</i>Nu var det sed att landshövdingen vid högtiden frigav en fånge som folket ville.</div>
   <div class="verse"><i>16</i>Man hade då en beryktad fånge som hette Barabbas.</div>
   <div class="verse"><i>17</i>När de nu var samlade, frågade Pilatus dem: "Vilken vill ni att jag ska frige, Barabbas eller Jesus, som kallas Messias?"</div>
   <div class="verse"><i>18</i>Han visste nämligen att det var av avund som man hade dragit Jesus inför rätta.</div>
   <div class="verse"><i>19</i>Medan han satt på domarsätet, hade hans hustru skickat bud till honom och låtit säga: "Befatta dig inte med denna rättfärdige man. För jag har i natt lidit mycket i en dröm för hans skull."</div>
   <div class="verse"><i>20</i>Men översteprästerna och de äldste hade övertalat folket att begära Barabbas fri och låta döda Jesus.</div>
   <div class="verse"><i>21</i>När landshövdingen frågade dem: "Vilken av de två vill ni att jag ska frige?", så svarade de: "Barabbas."</div>
   <div class="verse"><i>22</i>Då frågade Pilatus dem: "Vad ska jag då göra med Jesus, som kallas Messias?" De svarade alla: "Låt korsfästa honom."</div>
   <div class="verse"><i>23</i>Men han frågade: "Vad ont har han gjort?" Då skrek de ännu högre: "Låt korsfästa honom."</div>
   <div class="verse"><i>24</i>När Pilatus såg att han inget kunde göra, utan att larmet blev starkare, lät han hämta vatten och tvättade sina händer inför folket och sa: "Jag är oskyldig till denna mans blod. Ni får själva ta ansvar för det."</div>
   <div class="verse"><i>25</i>Allt folket svarade: "Hans blod ska komma över oss och över våra barn."</div>
   <div class="verse"><i>26</i>Då släppte han Barabbas fri för dem. Men Jesus lät han gissla och överlämnade honom sedan för att korsfästas.</div>
   <div class="verse"><i>27</i>Då tog landshövdingens soldater Jesus med sig in i pretoriet och samlade hela den romerska vakten runt honom.</div>
   <div class="verse"><i>28</i>De tog av honom kläderna och satte på honom en röd mantel</div>
   <div class="verse"><i>29</i>och flätade en krona av törnen och satte den på hans huvud. I hans högra hand satte de ett rör. Sedan föll de på knä inför honom, hånade honom och sa: "Hell dig, judarnas kung!"</div>
   <div class="verse"><i>30</i>De spottade på honom, tog röret och slog honom i huvudet med det.</div>
   <div class="verse"><i>31</i>När de hade hånat honom tog de av honom manteln, satte på honom hans egna kläder och förde honom bort för att korsfästas.</div>
   <div class="verse"><i>32</i>På vägen dit träffade de en man från Cyrene som hette Simon. De tvingade honom att följa med och bära hans kors.</div>
   <div class="verse"><i>33</i>När de kom till en plats som kallades Golgata, det betyder "Huvudskalleplatsen"</div>
   <div class="verse"><i>34</i>räckte honom vin att dricka, blandat med galla. Men när han smakade på det ville han inte dricka.</div>
   <div class="verse"><i>35</i>När de hade korsfäst honom delade de hans kläder genom att kasta lott.</div>
   <div class="verse"><i>36</i>Sedan satt de där och vaktade honom.</div>
   <div class="verse"><i>37</i>Över hans huvud hade de satt en skylt som visade anklagelsen mot honom. Den lydde: "Han är Jesus, judarnas kung."</div>
   <div class="verse"><i>38</i>Tillsammans med honom korsfästes två rövare, en på högra sidan och en på vänstra.</div>
   <div class="verse"><i>39</i>De som gick förbi hånade honom och skakade på huvudet</div>
   <div class="verse"><i>40</i>och sa: "Du som river ner templet och bygger upp det igen på tre dagar, hjälp dig själv nu om du är Guds Son, och kom ner från korset."</div>
   <div class="verse"><i>41</i>På samma sätt pratade översteprästerna, de skriftlärda och de äldste också med hånfulla ord och sa:</div>
   <div class="verse"><i>42</i>"Han har hjälpt andra, men sig själv kan han inte hjälpa. Han är ju Israels kung. Låt honom stiga ner från korset nu, så ska vi tro på honom.</div>
   <div class="verse"><i>43</i>Han har litat på Gud. Ska Gud rädda honom nu om han vill hjälpa honom? Han har ju sagt att han är Guds Son."</div>
   <div class="verse"><i>44</i>På samma sätt hånade rövarna honom också, de som var korsfästa tillsammans med honom.</div>
   <div class="verse"><i>45</i>Vid sjätte timmen blev det mörkt över hela landet, och mörkret varade till nionde timmen.</div>
   <div class="verse"><i>46</i>Vid nionde timmen ropade Jesus högt och sa: "Eli, Eli, lema sabaktani?" Det betyder: "Min Gud, min Gud, varför har du övergivit mig?"</div>
   <div class="verse"><i>47</i>När några av dem som stod där hörde det sa de: "Han kallar på Elias."</div>
   <div class="verse"><i>48</i>Genast sprang en av dem fram, tog en svamp, fyllde den med vin blandat med ättika, satte den på ett rör och gav honom att dricka.</div>
   <div class="verse"><i>49</i>Men de andra sa: "Låt oss se om Elias kommer och hjälper honom."</div>
   <div class="verse"><i>50</i>Åter ropade Jesus med hög röst och gav upp andan.</div>
   <div class="verse"><i>51</i>Se, då revs förhänget i templet itu, uppifrån och ner, och jorden skakade och klipporna sprack,</div>
   <div class="verse"><i>52</i>och gravarna öppnades och många döda heligas kroppar reste sig upp.</div>
   <div class="verse"><i>53</i>De gick ut ur sina gravar och kom efter hans uppståndelse in i den heliga staden och visade sig för många.</div>
   <div class="verse"><i>54</i>Men när officeren och de som med vaktade Jesus honom såg jordbävningen och det andra som hände, blev de mycket rädda och sa: "Han var verkligen Guds Son."</div>
   <div class="verse"><i>55</i>Många kvinnor som hade följt Jesus från Galileen och hjälpt honom, stod där på avstånd och såg vad som hände.</div>
   <div class="verse"><i>56</i>Bland dessa var Maria från Magdala och Maria som var mor till Jakob och Josef, men också Sebedaios söners mor.</div>
   <div class="verse"><i>57</i>Men när det hade blivit kväll, kom en rik man från Arimatea, som hette Josef, och som också hade blivit en lärjunge till Jesus.</div>
   <div class="verse"><i>58</i>Han gick till Pilatus och bad om att få Jesus kropp. Då befallde Pilatus att lämna ut den åt honom.</div>
   <div class="verse"><i>59</i>Josef tog hans kropp och svepte den i ett rent linne</div>
   <div class="verse"><i>60</i>och la den i den nya grav som han hade låtit hugga ut åt sig i klippan. När han hade rullat en stor sten för ingången till graven, gick han därifrån.</div>
   <div class="verse"><i>61</i>Men Maria från Magdala och den andra Maria var där och de satt mitt emot graven.</div>
   <div class="verse"><i>62</i>Följande dag, som var dagen efter förberedelsedagen, samlades översteprästerna och fariséerna och gick till Pilatus</div>
   <div class="verse"><i>63</i>och sa: "Herre, vi minns att bedragaren sa, medan han ännu var i livet: 'Efter tre dagar ska jag uppstå.'</div>
   <div class="verse"><i>64</i>Befall därför att man skyddar graven fram till tredje dagen, så att hans lärjungar inte kommer och stjäl bort honom och sedan säger till folket att han har uppstått från de döda. Då blir det sista bedrägeriet värre än det första."</div>
   <div class="verse"><i>65</i>Pilatus svarade dem: "Där har ni vakt. Gå iväg och skydda graven så gott ni kan."</div>
   <div class="verse"><i>66</i>De gick iväg och skyddade graven, genom att de inte bara satte ut vakten, utan också förseglade stenen.</div>
  </div>
  <div class="chapter" id='28'><h2>Kapitel 28</h2>
   <div class="verse"><i>1</i>När sabbaten var över, i gryningen på första dagen i veckan, kom Maria från Magdala och den andra Maria för att se graven.</div>
   <div class="verse"><i>2</i>Då blev det en stor jordbävning. För en Herrens ängel steg ner från himlen och gick fram och rullade bort stenen och satte sig på den.</div>
   <div class="verse"><i>3</i>Han såg ut som en blixt och hans kläder var vita som snö.</div>
   <div class="verse"><i>4</i>Väktarna skakade av rädsla för honom och blev som döda.</div>
   <div class="verse"><i>5</i>Men ängeln pratade och sa till kvinnorna: "Var inte rädda. Jag vet att ni söker Jesus, den korsfäste.</div>
   <div class="verse"><i>6</i>Han är inte här, för han har uppstått, som han hade förutsagt. Kom hit och se platsen där han har legat.</div>
   <div class="verse"><i>7</i>Gå snabbt iväg och berätta för hans lärjungar att han har uppstått från de döda. Han ska gå före er till Galileen. Där ska ni få se honom. Jag har nu sagt er det."</div>
   <div class="verse"><i>8</i>De gick snabbt bort från graven, rädda och mycket glada, och skyndade sig iväg för att berätta det för hans lärjungar.</div>
   <div class="verse"><i>9</i>Men se, då kom Jesus emot dem och sa: "Hell er!" De gick fram, tog tag i hans fötter och tillbad honom.</div>
   <div class="verse"><i>10</i>Då sa Jesus till dem: "Var inte rädda. Gå och berätta detta för mina bröder, så att de går till Galileen. Där ska de få se mig."</div>
   <div class="verse"><i>11</i>Men medan de var på vägen, kom några av väktarna till staden och berättade allt det som hade hänt för översteprästerna.</div>
   <div class="verse"><i>12</i>Då samlades dessa och de äldste. Efter att de hade bestämt sig, gav de en rätt stor summa pengar åt soldaterna</div>
   <div class="verse"><i>13</i>och sa: "Så ska ni säga: 'Hans lärjungar kom om natten och stal bort honom, medan vi sov.'</div>
   <div class="verse"><i>14</i>Om saken kommer för landshövdingens öron, så ska vi ställa honom till freds och se till att ni kan vara utan bekymmer."</div>
   <div class="verse"><i>15</i>De tog emot pengarna och gjorde som man hade sagt till dem. Det ryktet spreds bland judarna och är fortfarande vanligt bland dem idag.</div>
   <div class="verse"><i>16</i>Men de elva lärjungarna gick till det berg i Galileen, dit Jesus hade sagt åt dem att gå.</div>
   <div class="verse"><i>17</i>När de fick se honom, tillbad de honom. Men det var några som tvivlade.</div>
   <div class="verse"><i>18</i>Då kom Jesus fram och pratade till dem och sa: "Jag har fått all makt i himlen och på jorden."</div>
   <div class="verse"><i>19</i>Gå därför ut och gör alla folk till lärjungar, döp dem i Faderns och Sonens och den helige Andes namn,</div>
   <div class="verse"><i>20</i>lär dem att hålla allt vad jag har befallt er. Se, jag är med er alla dagar fram till tidens slut."</div>
  </div>
 </div>
 